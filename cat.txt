Jo vaig conèixer en Víctor Buxareu i Buxareu en un dolç poblet de
muntanya on em deixo caure gairebé tots els istius.
En aquest poblet no hi tinc casa pròpia ni llogada, ni una llenqueta de terra, ni una tomaquera tan sols; no m'hi
lliga cap interès material, per petit que sigui. Això és causa que el seu record no faci trontollar el meu
egoïsme: ni em treu la son el presseguer exposat a la golafreria pública, ni el mestre de cases que no fineix
mai la paret del galliner.
Aquest poble no és gaire lluny de Barcelona; permet l'anar i venir cada dia; cosa que el fa assolible a molta
gent de despatx. Però, sigui pel que sigui, la concurrència hi és escassa; i no pas per falta d'aigua, ni de verdor,
ni de bones vistes. No vol dir tot això que en el poblet deixi de formar-s'hi colònia. Ben al contrari; hi ha una
mena de colònia reduïda, ensopida; d'aquestes colònies que, encara que siguin d'estar per casa i dispensin de
tot enfarfec sumptuari, tenen l'inconvenient gravíssim que les trobes a cada moment i no t'és possible donar un
pas si no és en comunitat.
Però jo confesso que es pot passar per això i molt més, perquè el poblet s'ho val i ho fa perdonar tot. Com que
és en una vall pregona i els pendents li venen a sobre, per tot arreu se sent una cançó d'aigua que no s'acaba
mai.
La seva gràcia no l'envileixen els pantalons de color de crema guardadors d'arrogàncies abdominals, ni el
castellà barroer d'alguna dama, ni els paperots que hi ha vora les fonts, entre els blauets i les campanetes,
greixosos d'acariciar la xocolata i la llonganissa.
Per damunt de la trista deixalla dels homes, hi ha el meravellós encantament de totes les coses vives; i jo, per
part meva, servo d'aquest poble els més amables records: ja sia la imatge del dessagnament solar, de la
fumarella de boira o de la nuca rosada víctima del boll.
En els llocs on el nombre d'estiuejants és reduït, té una importància capital el saber (quan encara no apreta la
calor) qui són els novells, quina casta de gent anirà a raure a tal casa o a tal altra; perquè, naturalment, en els
poblets d'estiueig hi ha sempre els emigrants i els ocells de pas; com que els que se'n van per tornar l'any
vinent ja es coneixen i ja s'ho han dit tot, els ocells de pas vénen a ser en definitiva l'èxit o el fracàs de l'istiu.
No costarà gaire imaginar-nos els salts que fa el cor quan es veuen venir per la carretera les tartanes que duen
als nous estiuejants. Entre les dues rodes plenes de pols, i sota la vela decrèpita, bateguen les ànimes que han
de posar una mica de gràcia, ensopiment o lleugeresa dins d'aquest aire on deliren els pollancres i es belluga
un bé de Déu de coses entendridores.
I no hi ha dubte que és la tafaneria més justificada la del jovenet que, fendint les ombres vesprals amb una
mirada violenta (quan encara no s'ha descongestionat la càrrega humana del vehicle) descobreix un ample
barret i una lleu ombrel·la, i sent el cascavell d'unes rialles molt fresques que delaten una joveneta de divuit
anys.
Una noia inconeguda, en aquests casos, és el més torbador misteri que pugui presentar-se: no et deixa aclucar
l'ull en tota la nit. ¡Com es fa viva, aquella calma nocturna, amb els grills i les aranyes, i algun lladruc estantís,
si penses que no gaire lluny de tu jeu una donzella que t'ha semblat divina a la migrada claror dels fanals de la
tartana, i t'imagines que demà, a plena llum, esguardaràs la seva rosada finor, i sentiràs el to de la seva veu en
el repòs discret d'una pollancreda!
PART 2
Però, abandonem tals consideracions i anem al gra. Vull dir: no oblidem el meu amic Víctor Buxareu. Aquest
apreciable subjecte el vaig conèixer, com ja he dit, en el poblet muntanyenc; i ara diré que en qualitat d'ocell
de pas. Efectivament, la família Buxareu va venir un any, i després no ha tornat: sigui perquè es van ensopir
molt, sigui perquè no els varen provar les aigües.
Era quan el juliol estava fent els darrers badalls que comparegueren, en un auto llogat, en Víctor, la seva dona,
quatre brivalls deliciosos, i una germana que, si no hem de mirar gaire prim, també diré que era deliciosa.
L'arribada va ser cap al tard. Com que ningú els coneixia, no hi hagueren xiscles, ni petons, ni encaixades.
Varen instal·lar-se silenciosament en llur domicili estival: una caseta horrible, pintada de rosa, amb una mica
de jardí, però situada en un recó agradable de verdor; encara que el senyor Prats (un de la colònia) deia que a
la nit no podrien dormir de mosquits per estar massa prop de la Riera.
Les minyones dels Buxareu varen comparèixer una mica més tard amb la tartana del servei públic. I
deixem-los estar la primera nit, atrafegats amb la cuina que no tira, apaivagant la canalla i cercant les claus
dels baguls.
És inútil contar la manera no gens complicada com jo vaig entrar en relació amb la família Buxareu. Només
puc dir que, al cap d'una setmana de veure'ns, en Víctor em va invitar a fer una excursió plegats; una excursió
curta sense massa pujades ni baixades, perquè els nens poguessin fruir força i no perillés l'estabilitat de la
senyora Buxareu. La senyora Buxareu no s'havia decidit encara a calçar les espardenyes camperoles.
En Víctor Buxareu és un home obert i franc. Posseeix els dots de l'admiració i l'entusiasme: és d'aquells que
van amb el cor a la mà. Sense ser un xerraire excessiu, li agrada parlar, i parlar d'ell, com totes les persones
ben intencionades.
Deu anar a la ratlla dels trenta quatre anys, i físicament és d'una vulgaritat simpàtica: ni alt ni baix, ni gras ni
prim, tirant a bru, el cabell escàs, afaitat sempre d'una manera impecable; es deixa un bigotet com un raspall;
té uns ulls atacats de miopia, i una gran boca, on es marca una certa energia viril.
Vesteix discretament, no diu mai cap paraula grollera, és extraordinàriament efusiu, i quan dóna la mà apreta
ben fort.
El rostre de la senyora Buxareu és una harmonia daurada, fina i grassa, on es fonen les perles i les roses; i els
seus ulls són dues llenquetes de cel tremoladís.
És una dona que ompliria de glòria la intimitat d'un burgès capficat pel negoci, i vessaria tràgiques ombres a
la capçalera d'un adolescent inexpert. Però la senyora Buxareu és tranquila i honesta: els seus ulls, d'una
sinceritat diàfana, reflecteixen sempre la cara bruna del seu marit, i tot el sant dia no fa sinó repetir els noms
dels seus infants, quatre galifardeus que no la deixen viure.
Aquesta dona, nascuda d'una mare troglodítica i d'un senyor Ramonet qualsevol, engendrada amb les angúnies
de la botigueta i educada per unes monges incolores, tot de sobte es manifestà meravellosa, enlluernant; i
quan, per una puja de valors, el seu pare es va engegar amb automòbil de trompeta ferotge per l'esfaltat del
Passeig de Gràcia, la senyora Buxareu arribà a ser una donzella cobejable en tots els sentits. Aleshores vingué
el festeig amb en Víctor, després el casament, després quatre infants; i, malgrat aquesta darrera circumstància,
la gerdor no ha emigrat del seu cos, i la senyora Buxareu és una bellesa digna de tota honor.
Deixem ara la senyora Buxareu, i diguem alguna cosa de la germana d'en Víctor. En parlar d'aquesta donzella
voldria que una absoluta fredor guiés les meves paraules. Això ho dic per algunes coses que més endavant han
de ser comentades en aquesta història.
PART 3
La germana, que es diu Lluïseta, és bruna, petita, té una cara simpàtica; no és bella, però és bufona, el cos ben
proporcionat; té la veu de noia viciada, però sap donar-li unes inflexions molt dolces que a ella li escauen bé
La seva animeta no es manifesta mai. És d'aquelles noies que, al començament de tractar-la, un no sap ben bé
amb qui se les heu. Tan aviat diu una cosa atinada i graciosa, com es despenja amb una lletania de
consideracions enfavades i ridícoles. Tan aviat fa un gest de flexible llibertat, com s'encongeix en una
hipòcrita virtut de col·legiala. Al punt de la nostra coneixença acabava de complir divuit anys.
Però ni la senyora Buxareu, que es diu Maria de la Mercè, ni la Lluïseta, són les que omplen aquella casa ni
les que donen caràcter a la família Buxareu. S'aguanten totes dues dins d'un to correcte, descolorit i vulgar.
...Allí els que vibren de debò són en Víctor Buxareu i la canalla. La descendència està constituïda per quatre
nois: el més gran té deu anys, i el més petit tres i mig. Llurs noms, per ordre de grans a petits, són: Josep,
Víctor, Lluís i Ramon.
Des que arribaren es varen fer el amos de la situació. Quan encara la família Buxareu es mantenia en la més
absoluta reserva, i només, de tant en tant, quan se'ls trobava en tombar un corriolet, feien un -Bones tardesdiscretíssim, els quatre xicots, amb les consecutives reprensions i protestes de la seva mare, es ficaven per tot
arreu i se les emprenien amb el més pintat. El que guanyava en ardidesa els seus germans era en Víctor, el
segon: l'endemà de l'arribada va anar ja a cops de puny amb un xicot veí més gran que ell; i, amb una decisió
extraordinària, va comprar anissos en una tenda que venen de tot.
Els quatre nens de la senyora Buxareu foren el primer lligam, els qui trencaren el glaç. Per a ells no existia
obstacle de cap mena: passaren el llindar veí, jugaren amb altres nens i s'atiparen de confitures d'altri. Després
foren les dones les qui entraren en moderada relació; i finalment en Víctor, que el segon diumenge, a la
sortida de missa, ja parlà del temps, de la política i del seu negoci amb dos o tres senyors estiuejants.
Desprès, els Buxareu foren el bo i millor de la colònia: totes les senyores parlaven d'ells amb elogi
desmesurat; els marits assentien prudentment; la canalla demostraven un goig extraordinari jugant amb els
quatre petits Buxareu; i els nens de cada casa tenien especial predilecció per un dels quatre germans. La
Lluïseta, encara que amb certa timidesa, va alternar amb tothom, va ballar, i va dir coses plenes de salvatge
joventut i de blederia de pensionat. El que els homes adoraven més en la nova família, era la portentosa
cabellera de la senyora Buxareu, la blancor de la seva pell, la finor deliciosa dels seus braços; encara que tot
això ho cloïen amb aquestes quatre paraules: -És una dona espatarrant;- i, d'en Víctor, no sabien dir altra cosa
sinó que era molt simpàtic.
Efectivament, la qualitat sobresortint d'en Víctor Buxareu era un do per a fer-se simpàtic a tothom. Tenia el
bon encert d'endevinar la flaca de la gent; però era un bon encert instintiu. Ell no deia mai res desagradable.
La seva amabilitat era dolça sense ser embafadora.
La Maria de la Mercè n'estava enamoradíssima; la Lluïseta sentia per ell una admiració profunda; i els seus
fills li saltaven a sobre d'una manera esbojarrada i brutal, jugaven amb ell com si fos un xicot; però a la més
lleugera advertència, al crit més insignificant, l'obeïen amb una puntualitat esveradora. I aquest estat
cordialíssim de tota la família no passava desapercebut de la gent, i refermava més encara les admiracions i
les lloances.
Jo he de confessar que aquesta simpatía centrífuga d'en Víctor Buxareu em va agafar de ple, en el poc que
pesava la meva opinió dins les decisions i comentaris de la colònia: vaig convertir-me en cantor absolut i
entusiasta d'en Víctor.
Però no havia arreplegat encara el moment sentimental del meu nou amic; i, si no l'havia arreplegat, el veia
venir: jo estava segur que en Víctor em tenia simpatía i confiança; que si no havia trencat el glaç era per falta
PART 4
d'ocasió oportuna; i, en aquest estat les coses, és molt natural que no triguéssim gaires dies a trobar l'hora de
les confidències.
Fou en una d'aquelles sortides que fèiem a la caiguda de la tarda. Endavant anaven els quatre nens, la Lluïseta,
la Maria de la Mercè, una mainadera, i altres persones grans i petites que no són del cas. La cosa més natural
hauria estat que jo donés conversa a la Lluïseta. Doncs no era així (en aquestes sortides, moltes vegades m'ha
tocat carregar amb el neulers): jo anava endarrerit, aclaparat totalment per la conversa càlida i pròdiga d'en
Víctor Buxareu. I perdoneu un petit incís: he dit que moltes vegades m'ha tocat carregar amb els neulers, i
això és la pura veritat: ara recordo que, en un altre poble tan dolç com el que ens entreté, una tarda d'istiu que
anàvem de passejada amb altres amics i amigues meves, mentre els meus companys cadascun fruïa del braç
d'una donzella, jo, darrera de tothom, com un conco avorrit, duia repenjada una mena de senyora
escardalenca, mare d'un feix de bordegassos, que s'entretenia fent-me pessigolletes al clatell amb una herba
rasposa. Us torno a dir que em perdoneu aquest incís de comprimida protesta, i tornem a seguir el fil d'aquesta
història.
En Víctor Buxareu, després de fer mil voltes de paraules, no trobant encara el to, faltant-li l'embranzida, a la fi
va decidir-se; i, agafant-me el braç i esguardant la llunyania blava, digué:
-Miri: això del casament, és qüestió d'ensopegar-ho.
Jo he estat sempre un home d'una gran timidesa: potser li diré que més d'una vegada aquesta timidesa m'ha fet
quedar en ridícul. Com vostè comprèn, amb aquest defecte no he tingut mai un èxit decidit entre les dones.
Més li diré: quan era jovenet, les dones em feien una mena de por. Era un noi sorrut: d'aquests que no riuen ni
es diverteixen. Vagi a saber qui en tenia la culpa, de tot això: si el meu propi natural o l'educació rígida que
m'havia donat el meu pare.
Així és que, quan algun company o parent meu de la mateixa edat em parlava d'amor o de festeig, jo
contestava sempre amb una rialleta d'esperit fort. I cregui que dintre meu patia terriblement: la meva vida
estava ben desgavellada, i la presència d'una dona, més o menys jove i més o menys maca, em trasbalsava de
cap a peus. Per altra banda jo sentia una horror molt gran per certes coses: vull dir que era un noi
absolutament cast. Així vaig arribar fins a vint-i-un anys.
En aquesta edat va passar-me un fet decisiu. Vostè sap quina és la indústria de casa nostra. El meu pare, al Cel
sigui, era un esclau de la seva fàbrica i el seu negoci: per a ell no hi havia al món sinó allò i la família, i fins li
semblava que la família i el negoci eren la mateixa cosa. Tant al meu germà com a mi, en sortint del col·legi,
ens va col·locar l'un a la fàbrica, l'altre al despatx: jo era aquest últim. I el meu pare no concebia que nosaltres
tinguéssim altres aspiracions, ni que veiéssim més enllà d'aquell límit que ell ens havia marcat. Si jo li hagués
proposat de ser metge o advocat, o qualsevol altra carrera, crec que m'hauria tret de casa.
Com li he dit abans, arribà per a mi un fet extraordinari. El meu pare, desitjós de completar la meva educació,
de fer-me una mica home, va decidir enviar-me a Anglaterra; però després es repensà, i va enviar-me a
Brussel·les. A mi això em féu molta il·lusió. Vingueren els preparatius, em recomanaren a un senyor català,
resident a Bèlgica, molt amic de casa, i vaig fer el viatge amb tota felicitat. Però, miri, jo sóc com els gats:
vull dir que m'enyoro. De primer escrivia a casa unes cartes plenes d'entusiasme. Després el meu pare, que em
coneixia bastant bé, va notar un decaiment en mi. Si sorrut i esquerp era a Barcelona, molt més ho era allà,
entre les meves noves relacions. Tenia dos companys, a la pensió on m'estava, que em semblaven intolerables.
En fi, que em vaig posar malalt, i em vingueren a cercar. La meva malaltia era nerviosa, produïda per una
debilitat general. Em recomanaren repòs. Vaig deixar tot treball, i el meu pare em va enviar a Sitges, a una
casa on havíem passat algun istiu, amb l'única missió de jeure sota els pins. Aleshores tenia vint-i-dos anys.
Vaig passar quatre mesos completament sol, i mai el cervell m'ha donat tantes voltes com en aquell temps.
Aquella por que m'havia fet tot el que podríem dir-ne relacions va passar-me de mica en mica. Perquè...
PART 5
veurà... no és que jo cregués que era una infelicitat estimar una dona: el que em passava és que ho veia molt
lluny de mi... què li diré!... no sabia com embestir-ho... Per altra banda el treball me'n distreia, i no sentia cap
necessitat de tenir nòvia. Però tot aquell temps d'estar sol, aquelles hores interminables! No es cregui, a mi la
naturalesa m'agrada molt: jo, al camp, hi frueixo, com ho haurà pogut observar aquests dies; però la soletat, la
absència de treball! Se'm va fer una mena d'angúnia a dins, com un buit, i, aleshores sí, vaig sentir, per primer
cop en ma vida, d'una manera irresistible, la necessitat d'estimar una dona.
Jo he beneït moltes vegades la malaltia aquella. Va arribar el temps de la calor, va venir el meu pare a fer-me
un mes de companyia, les torres i les cases d'estiuejants varen omplir-se... allí la vaig veure per primera
vegada.
Aquí en Víctor Buxareu callà; una mena d'entendriment percudí el seu cos, i s'adonà del to una mica massa
vibrant de la seva veu. Jo no vaig dir mitja paraula. Haviem perdut de vista els companys de passeig, i
apretàrem el pas en silenci.
De seguida vàrem atrapar la colla. Una mica de sol estantís s'havia posat damunt la cabellera de la senyora
Buxareu, la seva nuca rosada semblava més fresca que mai, i el seu cos rítmicament avançava pel caminoi
humit, gras d'herbes. Aleshores en Víctor Buxareu no pogué contenir el torrent estroncat de la seva paraula,
que, més vibrant i més càlida digué aquestes coses:
-La meva timidesa em corsecava la sang. No sabia com fer-m'ho perquè ella comprengués que jo l'estimava;
només de veure-la quedava desconcertat. Però, cregui'm, la meva dona, si vostè l'hagués coneguda aleshores
(no és per dir-ho, ni perquè sigui la meva dona)...
A mi em va venir a la punta de la llengua una oració laudatòria de la senyora Buxareu, però vaig creure més
convenient callar: el meu elogi hauria desfet la sincera solemnitat del moment. En Víctor continuà:
-Vosté no sap el que vaig patir. Però una tarda, fent esforços sobrehumans, li vaig dir: «-Maria de la Mercè:
l'estimo». I, miri, jo em pensava que ella no se n'havia adonat, que aquestes paraules la sorpendrien. Doncs tot
al contrari escoltà la meva declaració, muda, una mica vermella. Després em digué, per tota resposta: «-Ja
m'ho pensava: jo també l'estimo a vostè.» I els seus ulls s'omplien de llàgrimes.- En Victor Buxareu va fer un
gran sospir. Erem en una pujada. Posà un moment la seva mà damunt de la meva espatlla i exclamà, molt
convençut:
-Ja li ho he dit, amic meu: això del matrimoni és qüestió d'ensopegar-ho; i jo cregui que n'estic satisfet.- Per fi
arribàrem a la font desitjada. Ens vàrem barrejar amb els altres. Jo vaig tenir ocasió de dir tres o quatre coses a
la Lluïseta, de complimentar la senyora Buxareu i de caçar un borinot per a la canalla.
La senyora Buxareu distribuí el berenar. En Víctor restava al meu costat, una mica confós de les seves
anteriors declaracions, una mica trist d'haver interromput aquell moment de fina intimitat, una mica penedit
d'haver donat un trosset de la seva ànima, però content en mig de tot, respirant una impertorbable satisfacció;
i, sense encomanar-se a Déu ni al diable, va recollir el pa i la llonganissa que li oferia la seva dona, i, amb una
voracitat primitiva, hi va enfonsar les dents com si tal cosa.
II
No vacil·laré gens per a afirmar que en Víctor Buxareu era superior a tots els individus de la colònia. Aquesta
qualitat va fer minvar els elogis, fins a arribar a una indiferència, fins a arribar a una antipatia. Això sol passar
per tot arreu, però en les colònies estivals es perden i es guanyen els prestigis amb la rapidesa màxima.
Molt aviat el trobaren tivat, poc sincer. Li discutiren la fortuna; descendiren al terreny de la compra, del
forner, de la dona que porta els ous i de la que porta el peix. De la senyora Buxareu en digueren a l'alçada d'un
PART 6
campanar, i els nens els trobaren impertinents, enganxosos i mal educats. Tot això, com és natural, es deia en
veu baixa, i la família Buxareu seguia aparentment en un lloc d'honor. En Víctor va adonar-se'n, i procurà
tenir el mínimum de contacte amb la gent: a ell l'interessava que els nens fessin salut, i anava poble enfora a
cercar la llibertat dels camins, i en les petites excursions es reduí el nombre fins a arribar a l'estricta família.
Tot això, a mi, no em va venir gens de nou, i vaig alegrar-me'n, en el fons. La meva amistat amb els Buxareu
no va decandir, sinó molt al contrari. És clar que algú deia que jo hi anava per la Lluïseta, i algú, més mal
intencionat, afegia que el fi de les meves ambicions era la senyora Buxareu. Però això, a mi, tant se me'n
donava; i en Víctor (que també una mica d'aquesta misèria li arribà a les orelles) era prou noble per a fer-ne
gens de cabal.
En fer afirmacions i en explicar esdeveniments cal comptar sempre amb la malícia de la gent, i procurar que
les nostres paraules restin invulnerables; i no seria aquesta la sort de la meva història si no parlés clarament
sobre la relació parcial que jo tenia amb en Víctor Buxareu, la seva dona i la seva germana.
No cal que insisteixi sobre la meva amistat amb en Víctor. En parlar de la Maria de la Mercè, afirmo
sincerament que sols una justificada admiració de la seva bellesa va inspirar les nostres cordials relacions.
Aquí el punt més flac és el que fa referència a la Lluïseta.
Aquesta donzella no era pas despreciable per al que podriem dir-ne una combinació matrimonial, i em sembla
naturalíssim que algú pensés de mi: -Aquest va directament. a apoderar-se del cor de la Luïseta.
Abans s'ha afirmat que la Lluïseta era una noia desconcertant, una barreja de cosa viva i cosa dissecada. Això
no és res extraordinari. Si anem a mirar, la majoria de les donzelles que coneixem, si fa o no fa pateixen
d'aquest mal.
Jo no tinc la pretensió d'endevinar en un moment la complicada psicologia de les persones, i totes les coses
que fins ara he dit de la Lluïseta no són sinó primeres impressions: a mesura que passaren els dies en el nostre
comú sojorn estival, s'anà definint el concepte que jo em formulava sobre aquesta noia, i, ara que han passat
els anys, puc parlar-ne amb tota imparcialitat.
La Lluïseta no era una noia comunicativa: donava la impressió de ser una persona callada, fins parada. Anava
amb les altres donzelles, i mai feia el primer paper, ni el segon: es tenia de mirar molt, per veure-la, Però els
ulls pacients i una mica fins podien copsar un detall en el vestit, un graciós esborifament a la cabellera o un
tremolar indecís a les parpelles, que la feien superior a totes les noies que la voltaven; i aleshores, encara que
un no volgués, solament veia la Lluïseta.
D'això, estic segur que ella no se n'adonà mai, com no se n'adonaren les senyores de la colònia; i, si alguna de
les seves amistats efímeres va adonar-se'n (em refereixo a les femenines), suposo que s'ho callaria
prudentment.
Fora del que he dit abans, res extraordinari percudia en la seva figura: tenia una mica de tot; no hi havia en
ella cap contrast violent; tot s'unia, es fonia i s'harmonitzava d'una manera tranquila.
Pel que fa referència a les nostres relacions, estic segur que no vaig estimar-la mai. Ara bé: els més grans
esdeveniments depenen a vegades d'una casualitat, d'una circumstància insignificant. Alguna d'aquestes
circumstàncies insignificants, ¿es presentà entre la Lluïseta i jo? Em guardaré prou de negar-ho. Ara recordo
un fet, i el contaré tan bé com sàpiga.
Era un dia que jo, prudentment, i una mica apartat dels altres, sentia relliscar per la meva sang aquella
torbadora satisfacció i aquella picor amable que produeix una companyia femenina. Aquesta companyia
femenina era la Lluïseta. En les nostres estones de col·loqui, hi havia dies que jo no sabia què dir-li: ella
PART 7
tampoc podia desplegar les paraules de cap manera. Altres cops ens entreteniem dient coses sense cap
substància, repetint combinacions de paraules fetes, manifestant sentiments completament falsos. Altres
vegades, tant ella com jo, dèiem purament i simple el que pensàvem.
I vet aquí que aquest dia era d'aquells que les paraules fluïen sense dificultats i sense afectació. Jo sé que vaig
parlar molt i d'una pila de coses: ella, per la seva part, xerrava com un ocell. Érem a la caiguda de la tarda.
Caminavem per un corriol una mica pendent, la Lluïseta estava relativament cansada; i vàrem callar una
estona. Jo estic seguríssim que ella no va adonar-se de res, que absolutament res de particular va veure en les
meves paraules d'abans, perquè de fet res de particular hi havia; però (el que són les coses!) també estic
seguríssim que aquella tarda jo havia vist i havia sentit d'una manera diversa que les altres tardes. Si em fessin
dir per què, no podria precisar-ho justament. ¿M'havia enamorat de la Lluïseta? Això no; però que el meu
esperit estava en una predisposició per a arribar-hi, això ja és més possible. En fi, feia una estona que
callàvem. Jo anava a dir alguna cosa; no sé què anava a dir d'una manera concreta; però segurament anava a
iniciar-me. Però un esdeveniment insignificant, i extraordinari al mateix temps, succeí aleshores. Jo vaig mirar
a terra, i vaig apreciar, a uns pocs mil·límetres de la meva espardenya, l'únic ser que en aquell moment em
podia fer perdre la serenitat: un gripau. Instintivament, vaig fer un salt enrera, abandonant la meva parella: una
mena d'esgarrifor em va córrer de dalt a baix de l'espinada, i vaig fer mil combinacions i mil escarafalls per no
veure una altra vegada aquell ésser humil que diuen que és tan útil a l'agricultura. Això em va trasbalsar en
absolut. La Lluïseta, que havia apreciat finament la meva ridícula posició, va riure per tot el succeït, i a mi no
em quedà altre remei que riure, també, i ponderar l'horror que em produïen aquesta mena de bestioles. No cal
dir que, després d'això, era ja inútil tota la preparació d'abans. Quan vaig trobar-me sol vaig meditar una mica
sobre els fets d'aquella tarda, i em vaig esgarrifar pensant que jo hauria pogut iniciar-me, és a dir, que, cedint
a una lleu emoció epidèrmica, hagués pogut jugar amb les nostres vides. Perquè veia, aleshores, que allò no
podia ser, que jo no estimava la Lluïseta; que no podia estimar-la. El motiu d'aquesta apreciació tampoc puc
dir-lo. Són coses que no es raonen: se senten com aquestes punxades que et sembla que et fiblen el cor, que
són molt vives, però que no saps com ni per què t'han vingut. Tot això vaig pensar-ho ràpidament. Jo estava
salvat, i dintre meu beneïa el grotesc incident, i estava contentíssim de pensar que la Lluïseta no s'havia
informat de res.
Després d'aquest dia no es cregui que jo m'apartés de la Lluïseta. No n'hi havia cap necessitat: el perill havia
desaparescut d'una manera absoluta, i jo podia apreciar més que mai la nostra amistat transparent i
sereníssima.
Tot el que succeí entre nosaltres està ja contat. Això fou el màxim moment sentimental: després, una
tranquil·litat agradable. En Víctor dubtà, per un instant, de si jo estaria enamorat de la seva germana; la Maria
de la Mercè s'ho va arribar a creure; encara que ben aviat s'esvaïren en ells aquests dubtes i aquestes creences.
Aclarit aquest punt, es veurà que la meva amistat amb els Buxareu no amagava cap interès sentimental. Potser
va refermar les meves simpaties el fet que observava entre la gent de la colònia: aquella mena de conjura
infundada i ridícula contra les adorables persones. Era fatal que succeís: pagaven ells, com haurien pogut
pagar uns altres. Són coses que passen a l'istiu, entre gent desenfeinada, quan apreta la calor i s'enverinen totes
les misèries espirituals. Ja podies anar allà on volguessis, que sempre senties el mateix: que si la senyora
Buxareu anava massa escotada; que si l'altre dia va egenollar-se a missa, i se li varen veure les cames; que si
la Lluïseta tenia una conversa massa lliure; que si la deixaven anar massa sola. Aquest massa, que en les
boques de les bones dames burgeses adquireix unes proporcions incommensurables i monstruoses, era repetit
sense fi. Tals converses m'indignaven, i més d'un cop vaig tenir paraules agres i violentes amb algú que em va
ferir amb la seva impertinència o la seva grolleria.
Varen passar, d'una bufada, els dolços dies de setembre. En Víctor, des que s'adonà que era possible que jo
estimés la seva germana, em va mirar amb un posat d'home gran, com si hi hagués un abisme d'anys entre ell i
jo; i, encara que no minvés la seva cordialitat, va desaparèixer una mica aquell to confidencial dels primers
temps. La conversa amb en Víctor no podia tenir per a mi gaires atractius: es repetiren els temes; hi hagué dies
PART 8
que em vaig avorrir extraordinàriament. Però, malgrat això, cada dia l'apreciava més: em semblava un home
d'una noblesa excepcional.
La senyora Buxareu em tractava amb un aire proteccionista, com solen fer totes les casades que encara tenen
un peu en el verger de les il·lusions. Era una gran conversadora. No em costà gaire d'adonar-me que tota la
seva aureola física obeïa a un miracle i que la seva ànima, tan apreciable com es vulgui, era d'una enternidora
vulgaritat. A la senyora Buxareu li agradava molt parlar de certs drames familiars, de certes relliscades
femenines i li agradava parlar-ne amb l'egoisme, una mica repugnant, d'aquell que es plany dels qui es pelen
de fred i s'està repapat a la vora d'una estufa. Quan una dama, com la senyora Buxareu, està segura del seu
prestigi, s'entreté en aquests inofensius refinaments. Li agradava també matisar les seves converses amb
alguna figura de les que estan a l'altra banda del pont: diguem l'amiga de fulano, diguem la dansarina tal... La
seva flaca era parlar de vestits. Jo confesso (no és que m'en gloriegi) posseir una dosi de tranquil·litat
inexpugnable per a sostenir tots els atacs sumptuaris: això m'ha fet ser simpàtic, sens dubte, a algunes dames
que quan no saben què dir es desboquen pel pendent de la roba, i, si troben qui les escolti, es banyen en aigua
de roses. Quan la senyora Buxareu parlava de vestits, dubto que trobés una víctima més pacient que jo. Era tan
pacient, que no semblava víctima i això, la senyora Buxareu, estic segur que m'ho agraïa. Un dels seus temes
predilectes era també parlar de la canalla; però la senyora Buxareu no tenia gens de gràcia ni finor a apreciar i
judicar els seus nens. Raríssimes vegades parlava del seu marit; i aquestes raríssimes vegades es manifestava
tan satisfeta, tan cofoia i tan intolerable, que venien ganes de dir-li que en Víctor Buxareu era un criminal.
Qui no podia veure, la Maria de la Mercè, era la seva cunyada, la Lluïseta. Ella procurava dissimular-ho tant
com podia; però era una cosa més forta que totes les seves ficcions.
Això era vell. En Víctor se n'adonà des d'un principi, però procurà sempre conciliar-ho una mica. Ell estimava
follament la seva dona, però no podia ni volia abandonar la seva germana, i al punt de morir el pare, en
Víctor, com a germà gran que era, procurà rodejar-la de tota llei d'atencions.
Aquesta mútua antipatia era un corcó dins l'ànima d'en Víctor; però, com que no tenia solució, ho trampejaven
tots de la millor manera possible.
Quan la senyora Buxareu va adonar-se perfectament que les seves suposicions sobre mí, pel que es referia a la
Lluïseta, eren infundades, no pogué fer-hi més: la satisfacció més viva se li pintà a la cara. Això, a mi, em va
molestar una mica, i vaig procurar sempre fer veure que no me n'adonava, com si ignorés tot el que s'havia
pensat de mi.
La senyora Buxareu parlava molt de la seva família, del seu pare i la seva mare; i en contava coses tan
prodigioses, que jo ja tenia ganes de conèixer aquesta parella. A1guna vegada vaig fer-ne al·lusions an en
Víctor; i, pel que va dir-me'n, em va semblar que els seus sogres el molestaven intensament.
Els quatre nens m'agafaren una franquesa il·limitada: érem els millors amics. Jo els vaig ensenyar una pila de
coses sobre els animals i sobre les plantes, i algunes cançonetes d'un grotesc barroer que indignaven la seva
mare i amb les quals ells es feien uns tips de riure que refrescaven el cor.
Així passà aquell istiu. Jo vaig tenir d'abandonar el poblet. Era l'endemà de la Mercè. A casa els Buxareu
s'havia fet una mica de festa, i jo em trobava malament a conseqüencia d'un petit excés d'alcohol. Recordo que
el dia que me'n vaig anar feia una pluja desagradable, i vaig sentir una gran recança de deixar aquella efímera
joia de l'istiu, i sobretot la blavor, tan fina, de la muntanya una mica velada per la pluja.
III
Les amistats estivals solen durar com les papallones. La ciutat i la rigidesa del vestit d'hivern modifiquen les
ànimes. Adéu, generoses i elàstiques llibertats! Aquella senyora de la bata lila i les espardenyes, que vas veure
PART 9
venir, un dia, de cal forner, amb un pa de barra sota l'aixella; aquella apreciab1e senyora que et va explicar la
confecció d'unes sopes i et va dir que el seu marit estava trencat; ara passa per la teva vora i fa veure que no et
coneix. La simetria dels pisos i els carrers, la policia urbana, han eixugat tot aquell doll d'afectes que corria
per les fontetes i les rieretes, i ja no queda res de l'intercanvi i la sol·licitud mútua de les famílies.
Jo em temia que amb els Buxareu passés una cosa semblant, encara que, en despedir-nos, en Víctor va
obrir-me el seu domicili barceloní, que era a l'Avinguda de la República Argentina. No cal dir que em
pregaren molt, que hi anés; però els primers temps d'estar instal·lat a Barcelona, tenia altres coses que em
distreien i m'interessaven més que el record d'unes hores estivals.
Un dia vaig trobar en Víctor Buxareu al tramvia. Va parlar-me amb una amabilitat tan viva, que jo vaig
prometre formalment anar a casa seva.
Però és allò que passa: un deixa les coses per a l'endemà, i mai arriba el moment de fer-les; fins que vaig
trobar una altra vegada els Buxareu en unes funcions d'abonament organitzades per una senyora molt lletja i
on es feien comèdies castellanes d'aquelles tan ensopides. Jo els vaig saludar una mica avergonyit, però amb
el ferm propòsit d'anar-los a veure el primer dia que pogués.
Era un diumenge a la tarda. Feia una temperatura deliciosa: estavem en ple estiuet de Sant Martí. Vaig agafar
el tramvia de l'Avinguda, i cap a cals Buxareu falta gent!
Vaig baixar al peu mateix de la casa. Era una torreta de dos pisos, amb reixat de ferro i un bon tros de jardí al
darrera. Una cambrereta em va obrir, em féu entrar i va abandonar-me en una sala plena de discreció i bon
sentit, amb comodíssimes butaques i confortables catifes. Però aquella franquesa que jo sentia els dies estivals
se m'havia encongit de mala manera: em trobava sol dins de l'habitació, i sentia unes ganes instintives
d'anar-me'n; tenia les mans engavanyades pel barret; no sabia com posar les cames; i esperava els
esdeveniments amb la respiració una mica accelerada.
La meva situació s'anava fent cada vegada més enutjosa; fins que vaig sentir un grinyolar de portes, uns
passos decidits, i la cara de bonhomia i franquesa d'en Víctor Buxareu em tornà la tranquil·litat perduda.
-Què tal!... Segui.- I no cal esmentar que entre nosaltres dos hi hagueren aquelles encaixades, i tot allò que es
diu i tot allò que es fa.
-No és veritat que pendria una tassa de cafè?
A tal pregunta d'en Víctor vaig respondre amb somriures; però eren excuses que no sortien del cor, perquè a
mi el cafè m'agrada molt.
Tornà a comparèixer la cambrereta; i en Víctor degué donar unes ordres tan extraordinàries, que la cambrereta
per tercera vegada es presentà davant meu, amb una safata on hi havia un servei de cafè, una capsa d'havans i
una botella de curaçao vermell. Perquè a en Víctor li agrada viure bé, i jo, per la meva part, li havia fet alguna
confidència alcohólica.
No cal dir que vàrem pendre el cafè amb tot el respecte degut, i fruirem el cigar i el curaçao, coses que, totes
plegades, predisposen a la bona humor, a la cordialitat, i a sentir la joia de viure en les puntes de tots els
nervis.
Jo, primerament, vaig preguntar per la família. No hi havia novetat. Un dels nois, el petit, estava una mica
malalt; però a mi em vingué de nou que no sortissin a rebre'm ni la Maria de la Mercè ni la Lluïseta. I dels
altres nens no cal dir res, perquè eren a casa els avis. Mentre durà la influència de les begudes, jo vaig anar
parlant sistemàticament de coses sense cap interès; però havien passat tres quarts d'hora, i ja no sabia què dir.
PART 10
D'altra banda no gosava preguntar més per la dona i la germana: potser no em volien rebre, o no en tenien
ganes; potser en aquells moments els era enutjós i molest. Vaig decidir anar-me'n; però feia tan poc temps que
durava la visita... Es pot dir que tota l'estona l'havia passada ingerint, i em semblava de molt poca delicadesa
anar a una casa per primera vegada, acceptar sense escrúpol el què se m'oferia, i tocar el dos, com es diu
vulgarment. Així és que vaig fer esforços, i, encara que pàl·lidament i ensopida, vaig continuar la conversa
amb en Víctor.
Ell es feu càrrec de tot: val a dir que, en qüestió de proposar temes per a dialogar, encara hi tenia més poca
traça que jo. Havien passat cinc quarts d'hora, i llavors ja no vaig creure prudent allargar la visita; i en Víctor,
comprenent el meu propòsit, digué:
-Pugi un moment a dalt. La meva dona tindrà molt de gust de veure'l, i el nano està ensopidet: fa dos dies que
és al llit. No gran cosa: una mica d'indisposició.
Jo vaig agrair en silenci l'atenció i la franquesa fent una lleugera inclinació de cap i un somriure una mica
ruborós.
En Víctor em féu passar per un hall; després pujàrem unes escales, arribàrem al primer pis, s'obrí una porteta
blanca, i jo vaig entrar darrera d'ell en una habitació una mica fosca, lleugerament perfumada de paper
d'Armènia.
Un cop avesat a la penombra, vaig distingir perfectament les persones i les coses de l'habitació. En un llitet de
metall daurat hi havia en Ramon, el petit dels Buxareu, bastant pàl·lid i amb una lluentor als ulls,
conseqüència de la febre. Al seu costat, respirant una fina negligència, hi havia la senyora Buxareu, que em va
semblar més bella que mai; i la Lluïseta conversava amb una dama vestida de fosc, baixeta, bastant grassa,
d'unes faccions ben apreciables encara, i de pentinat pretensiós. Aquesta senyora em mirà amb uns
impertinents al moment d'entrar a l'habitació.
El nen fou el primer de cridar-me pel meu nom. La Lluïseta em saludà dolçament, i la Maria de la Mercè, molt
amable, però amb aquella hipòcrita confusió de la mestressa de casa quan el foraster sorprèn una intimitat de
la família. La senyora inconeguda restà en silenci, fins que en Víctor digué: -No es coneixen? La tia Paulina,-
i de seguida hi afegí el meu nom. La dama va fer un -Tantíssim gust- molt afectat, i jo vaig estrènyer una mà
petita, fresca i rabassuda com un porcellet.
La tia Paulina va mirar-me de cap a peus. Jo estava decidit a anar-me'n, però la Maria de la Mercè em pregà
que segués una estoneta; i, com que el seient que tenia més a prop estava al costat de la senyora que
m'acabaven de presentar, per cortesia, per curiositat i per avinentesa vaig col·locar-me a tret de conversa
íntima amb la dama dels impertinents, a qui, en sentir el meu nom, se li enrojolà la cara de satisfacció, i
exclamà tot seguit: -Ai, Víctor! Poc m'ho podia esperar!- Amb perdó sigui dit, la tia Paulina era una
admiradora meva.
Ara veuran en què consistia la seva admiració. Quan jo anava al col·legi dels Jesuïtes, vaig fer uns versos en
castellà per a ser llegits en presència d'un senyor bisbe que ja és mort. Recordo que aquests versos varen fer
plorar els meus companys de col·legi; i un pare jesuïta, el nom del qual no està bé que retregui, tingué la
pensada de publicar-los a la Revista Popular. Aquells versos duien una empenta formidable. Recordo que,
entre altres coses divertides, n'hi havia una que deia:
«Oprobio vil, de que Satán blasona». Doncs bé: la tia Paulina, es veu que, en aquella ocasió ja llunyana, va
emocionar-se amb el fruit de la meva musa infantil, i l'emoció fou tan forta, que, en conèixer-me a mi en carn
i ossos, no pogué menys de manifestar-ho tot seguit.
Quan jo vaig veure que l'admiració era purament i exclusiva per aquest motiu, vaig tranquil·litzar-me.
PART 11
Després que la tia Paulina hagué ponderat els versos i la meva persona, val a dir que la família es quedà un xic
esverada; i en Víctor fou l'únic que s'atreví a posar aquest comentari, amb una mica de satisfacció i una goteta
de dolça ironia:
-No li estranyi: la tia Paulina llegeix molt.
Jo estava perplex. ¿Com, aquella bona dona, havia anat a retreure els versos del bisbe? No hi havia dubte que
jo estava en presència d'un ésser essencialment pintoresc, de l'individu més curiós de la família. A la tia
Paulina, estic cert que l'havia pressentida, que l'havia olorada en alguna paraula que en Víctor Buxareu em
digué el passat estiu: La tia Paulina necessàriament devia existir i jo devia conèixer-la i l'instant de la
presentació fou un moment felicíssim, revelatori. Jo em trobava davant d'ella sense saber a què atenir-me,
completament desarmat. És clar que ella sentia per mi una admiració sincera; però quina llei d'admiració!
La tia Paulina ¿era un ésser despreciable? Ben segur que no: una ràpida consulta a les mirades femenines i als
ulls mateixos d'en Víctor m'hauria fet veure que a la tia Paulina se la respectava, se li donava una certa valor,
se la tenia per alguna cosa. -Llegeix molt- és tot el que en Víctor havia dit d'ella, però prou sabreu el que en
certes ocasions i en certs llavis té de valuosa una afirmació com aquesta.
Tot el prestigi que es concedia a la tia Paulina era pel fet de llegir, i llegir molt. I ¿què és el que llegia, aquella
dolça dama? Aquests i altres consideracions se'm rebolcaren pel cervell durant el curt silenci que precedí el
comentari d'en Víctor.
S'ha de dir que no vaig encaparrar-me-hi gaire, i vaig decidir guardar una prudent reserva i deixar la tia
Paulina que s'expansionés. La Lluïseta callà tota l'estona que durà la visita; i la Maria de la Mercè, només de
tant en tant digué alguna d'aquelles coses buides per les quals ella es pensava tocar amb el dit el cel. En
Víctor, una mica resignat, però no absolutament desproveït de respecte, va deixar que la tia Paulina s'engegués
amb tots els cavalls de la seva fantasia.
La tia Paulina era una dona meravellosa i feia honor a les seves lectures. Molt aviat va fer-me saber la seva
indiscutible competència en una mena de psicologia experimental que ella s'havia empescat i que atenyia
solament el sexe femení. Ella, amb els homes, no volia saber-hi res; però el que és el cor de la dona, el
coneixia pam a pam. Des del primer moment vaig veure que la tia Paulina havia trobat en mi un interlocutor
que ella judicava a la seva altura, perquè semblava que no tenia temps per a etzibar les oracions, i de tant en
tant tenia de fer un sospir, cosa que demostrava el gust i la necessitat que sentia de fer paleses les gràcies del
seu cervell.
Tot això va motivar les protestes del pobre Ramonet, que adesiara me'n deia una de les seves; i jo em veia
amb grans treballs per a conciliar la meva atenció a la tia Paulina i a la cridòria del malalt.
Aleshores jo me la vaig anar mirant amb detenció. No li feia més que uns quaranta un o quaranta dos anys, i
molt ben portats, encara: ni un solt filet d'argent podia trobar-se per remei en la frondosa selva de cabells
negres que revelaven una experta però no distingida pentinadora. Era molt blanca de pell, tenia uns ulls negres
bastant considerables, un nas rodonet i petitet, clots a tot arreu de la cara i posats amb no poca gràcia, una
barbeta sortida, un sotabarba lleu, dolcíssim, ondulat, i una gorja bastant escollada, on duia una cinteta de
vellut negre amb un camafeu antic. Les mans, que ja havia apreciat pel tacte, tenien les ungles acurades, i els
dits curtíssims i grassonets; els braços nús fins al colze, i un d'ells afavorit amb un braçalet d'or. No duia cap
anell de boda, ni cap anell amb fastuós excés de pedreria: solament una baga en l'índex esquerre amb uns
petits diamants de montura antiga, joia familiar sens dubte.
En el seu vestit hi havia aquell no sé què una mica ranci, de les solterones, que mai és antipàtic del tot, i
sempre parla de coses pretèrites que no hem vist però que ens imaginem. I la peça de convicció de la seva
indumentària eren els impertinents, que, si obeïen en part a una malaltia dels ulls, no hi havia dubte que
PART 12
obeïen quasi plenament a una idea que sobre ells es devia formar la tia Paulina.
La tia Paulina, com s'ha dit, xerrava per les butxaques, i no abandonava per res el tema de l'ànima femenina.
Tenia la pretensió de ser el director espiritual de totes les noies, i en notificar-me això va dirigir una mirada a
mi i una altra a la Lluïseta; cosa que no va molestar-me, però que em semblà d'una grollera innocència.
Naturalment que vaig fer veure que no me n'adonava, i no vaig interrompre per res el seu discurs.
No tardà gaire a manifestar clarament les seves fonts de cultura. Eren aquestes, en bona part, les novel·les de
Georges Ohnet i el Mensajero del Sagrado Corazón de Jesús. Era una apassionada dels versos, i confessà que
plorava cada cop que llegia les poesies d'En Cases i Amigó.
Em preguntà, amb gran interès, què és el que feia i el què escrivia, si estava enamorat; i, finalment, em digué
que havia estat molt amiga d'una parenta meva que és monja en un convent de les Indies Orientals.
Jo confesso que la tia Paulina em va desconcertar, de primer moment: em semblà una mena de cacatua
intolerable; però així mateix he de confessar que vaig ser molt injust, perquè la seva veu no era antipàtica,
sinó tot al contrari, i ben aviat la impressió de disgust va convertir-se en una muda joiositat.
A mi, el que més gràcia em feia, eren les seves pretensions de directora espiritual; i sobre aquest punt vaig
fer-li alguna objecció (no gens seriosa naturalment), que fou subratllada pels somriures i els escarafalls, una
mica excessius, de la Maria de la Mercè.
Aleshores, la tia Paulina, veient que jo podia dubtar del que ella em deia, va escarrassar-se encisadorament.
Digué que ella, entre la joventut, s'hi trobava com el peix a l'aigua i que una donzella fresca i plena d'il·lusions
li semblava un àngel, i que era el que l'acostava més a una mena de glòria celestial. Estava en la creença que
els homes érem unes males bèsties perquè destruiem aquestes ànimes lilials; cosa que ocasionà la protesta
sorollosa d'en Víctor. La tia Paulina es calmà, i confessà que no volia dir tant.
Segons les seves afirmacions, no hi havia donzella que al punt de conèixer-la no li confiés tots els secrets; i
moltes vegades, pels seus prudentíssims consells i per la seva experiència, s'havia decidit la sort d'una família.
Jo, amb una ardidesa potser inconvenient, i segur, per les meves observacions, del seu estat de solteria, vaig
preguntar-li si mai havia estat enamorada de cap home.
Aquí la tia Paulina em contestà aquestes paraules: -Sóc dona i tinc cor.- Naturalment que jo no vaig insistir
més.
Encara que aquest bé de Déu de coses varen ser dites en no gaires minuts, jo temia pel pobre malalt i per la
mateixa força expansiva de la tia Paulina: vaig aprofitar un moment de calma per a acomiadar-me. La tia
Paulina es manifestà molt joiosa de haver feta la meva coneixença. Jo, per part meva, vaig correspondre amb
tota la cortesia de què disposava.
En Víctor Buxareu m'acompanyà fins a la porta el reixat, i mentre baixàvem les escales jo li vaig dir:
-Caram, caram, Víctor! ¿Sap que té una parenta envejable?
En Víctor somrigué, i contestà, amb resignació:
-Pobra tia Paulina! És la germana petita de la mamà (al cel sigui).
-I viu amb vostès?
PART 13
-No, encara que tot el dia se'l passa a casa nostra!
I, després d'un silenci enutjós afegí:
-És una mica especial, com haurà pogut veure; però ens estima molt.
IV
Paulina Buxareu era nada en una trista caseta del carrer de Ripoll. El seu pare, don Carles Buxareu, modest
corredor, havia passat els goigs de Sant Prim; però a la fi es pogué veure una mica les orelles, i d'aleshores
ençà la seva vida fou una mena de bassa d'oli. De molt jovenet festejà una noia fina com un rossinyol i s'hi
casà de seguida que va poder arreplegar quatre quartets. La vida amb la seva muller li anava com una seda;
però vet aquí que la pobra morí de sobrepart, i va deixar-li una mosseta espavilada la qual batejaren amb el
nom d'Elisa.
Passaren uns quants anys, en què el senyor Buxareu suportà la seva viduesa d'una manera tranquila; però (el
que són les coses!) el trobar-se sol, i els consells d'un oncle beneficiat del Pi, i una ocasió que se, li presentà, li
feren contraure de nou el Sagrament del matrimoni.
L'agraciada era una noia d'aquelles que ja han festejat i que una certa malenconia i una dolorosa desil·lusió
condueixen en fer un casament per interés.
El fruit del nou matrimoni fou una altra nena, que no va fer gens de gràcia al senyor Buxareu, perquè esperava
un noi, però que, com un rajolí de sol, va il·luminar l'ànima grisa de la seva pobre mare, que suportava els
enfonys casolans i les fredes carícies del marit amb una santa resignació.
A la nena li posaren els noms de Paulina, Leocàdia i Maria de la Mercè: Paulina perquè l'àvia se'n deia,
Leocàdia perquè la seva mare era una mica romàntica, i Maria de la Mercè perquè va néixer el 24 de
setembre.
La infantesa de Paulina no va ser molt regalada, que diguem.
A deu anys es quedà gairebé sola, perquè la seva germana Elisa, que aleshores en tenia divuit, va contreure
matrimoni amb un tal Buxareu, fabricant, que, encara que duia el mateix cognom que elles, no els era parent
ni hi tenia res que veure.
Dos anys més tard Paulina perdé el seu pare; però aquesta dolor, com que era molt criatura, no va trasvalsar-la
gran cosa.
La vida de col·legi li omplí els primers anys d'una manera idíl·lica. Anava a unes monges de la Sagrada
Família, que tenien un convent amb un gran jardí, no gaire lluny de casa seva i al bell mig de la Riera de Sant
Joan.
De bon matí ja la despertaven les campanes de Santa Marta, de Sant Just, de Sant Sever, del Pi, de Santa
Maria i de la Catedral. Es vestia de pressa una mena d'uniforme morat que duien totes les noies del col·legi.
Feia bonic, amb les mítges ben estirades, la cua de cabells a l'esquena, la boca com una cirereta i el nas
estarrufat, escorrent-se pel carreró de l'Infern amb una dona vella que l'acompanyava.
La Paulina era molt bona minyona, i les monges li tenien tota mena d'atencions. Per això els matins anava
escapada, i més eixerida que un pèsol, a fi de no perdre el premi de puntualitat. Aquelles monges de la
Sagrada Família donaven fins classes d'ornament; però no eren com aquestes monges d'ara, que ensenyen a
totes les noies a fer una lletra igual, a dir les mateixes coses i a pensar de la mateixa estúpida manera: les
PART 14
monges que educaren Paulina, sense donar-se'n compte, tenien una especialíssima gràcia a no ofegar les
qualitats individuals.
El que ella estimava més que tot era el jardí del col·legi; perquè el seu pis era tan menut i amb tan poca llum,
que allò de trobar-se entre arbres grans i de debò, i trepitjar la sorra, li feia perdre el seny. Les monges també
n'estaven cofoies del jardí, i procuraven explotar-lo no sols per a les estones d'esbarjo de la canalla, sinó per a
unes classes on es barrejava l'oci i la disciplina, i eren una mena de duels, combats i combinacions
estratègiques les més absurdes i divertides, que de vegades tenien per objecte apendre les taules de multiplicar
o els rius d'Espanya, i altres vegades tenien una veritable importància apologètica i eren matisades i
amenitzades per cançonetes com aquesta:
«¡Fuera, fuera protestantes! ¡Fuera de nuestra nación, que queremos ser amantes del Sagrado Corazón!»
Aquestes cançons, la Paulina les cantava. amb una indescriptible fúria: la seva animeta apassionada hi posava
tots els ets i uts, i barrejava les sensacions del cant amb una sèrie de records d'històries de santes, de martiris i
accions heroiques: i, com més bèl·lic era l'aire de la cançó, mès plena de foc es sentia, i s'imaginava ser una
petita Emerenciana o una blanca Agnès davant de les rodes de ganivets i les calderes bullents.
En aquell temps era tan dolça i tan innocentassa, que feia les delícies de la seva mare. Pel seu natural decantat
al sentimentalisme, l'entendrien els éssers febles i les criatures de bolquers. Mostrava una sol·licitud maternal
a criar gafarrons i lluerets. Els gossos li feien una por terrible. Però el que li feia més por, de tot, eren els
capellans. Quan tenia de confessar-se, era tant el que patia, que una vegada es va desmaiar abans que li
donessin l'absolució. I això que el capellà del col·legi era un santet: només li donava una avemaria de
penitència.
Tots es pensaven que la Paulina tirava per monja; però, quan arribà l'edat de fer el tomb, el seu misticisme fou
greument perjudicat, i la Paulina enyorava aleshores una felicitat terrenal. Com que era tan tendra i tan sense
malícia, no sabia ben bé el que s'empescava; però a les nits ja no va somiar més angelets i jardins celestials.
Quan va abandonar el col·legi per a sempre, hi hagueren plors; però els plors eren completament fingits. El
darrer any de ser-hi, a la Paulina tant se li'n donaven les cançonetes; i, encara que per res del món hauria
deixat la seva fe arreladíssima, una ànima d'adolescent, ofegada i encongida i àvida de tot, feia moure aquell
cosset amable i bellugadís.
La seva germana, que ja feia temps que era casada, li dispensava tota mena de proteccions, i els nens de l'Elisa
desvetllaren en el cor de Paulina un sentiment maternal, un desig d'una pila de coses que, si ella no sabia ben
bé de què anaven, les pressentia, en aquella cambra petita del seu pis del carrer de Ripoll, després d'haver fet
les oracions del matí, quan es rentava i es pentinava, i es posava un llaç ben eixerit. I el pressentiment i el
desig eren més vius després de la buidor del dia, quan li entrava una son dolça i s'esmunyia, protegida per la
tènue camisa de dormir, entre els abrigalls del llit, on s'amagaven tots els dimonis temptadors, aleshores
Paulina passava un bracet sota el coixí, es tapava ben bé, sentia a les galtes el frec de seda dels cabells i la
frescor de la tela blanca, se li enfonçava el cap dolçament, i, quan aclucava els ulls, es despertaven i sortien de
pertot arreu de la cambra les larves rosades que besen a les donzelles quan dormen i fan volar damunt de llur
front puríssim la tempestat de l'amor.
Aquells somnis eren tan deliciosos, i el despertar tan fred i tan amarg, sobretot els matins d'hivern, que amb
prou feines s'atrevia a treure el nas dels llençols i tenia una peresa terrible arrapada al cos! Però no hi havia
altre remei: la seva mare estava molt delicada, i, com que només tenien una minyona, Paulina feia un esforç,
es llevava, es pentinava i corria a ajudar la seva mare. I era tan trista, la cambra de Paulina! Una calaixera
negra, un paper horrible amb uns rams de flors de color de xocolata, i tot petit, esquifidet, tronat, relíquies
familiars, estampetes carrinclones; i aquell fred i la llum que entrava per la finestreta! I comparava aquell
desori amb la casa de la seva germana, on hi havia benestar i no hi faltava res, perquè al seu cunyat li anava
d'allò més bé la fàbrica, i es feien passar tots els gustos; i ella i la seva mare tenien de fer la viu-viu,
PART 15
aguantant-se amb la rendeta que els deixà el senyor Buxareu i estalviant el que Déu sap per poder semblar
alguna cosa i fer una mica de bon paper el dia del sant de la tia Enriqueta o quan s'obrien els salons de donya
Montserrat amb motiu de veure passar la processó de Corpus.
Les diferències de fortuna entre la germana casada i Paulina eren per a aquesta un neguit espantós, i li
despertaven una mena d'enveja involuntària. Per altra banda Elisa mai havia pogut suportar a la madrastra; i,
encara que les dues germanes s'estimaven, aquella situació de l'una, tan diferent de la de l'altra, tenia de posar,
per força, una tivantor en llurs relacions. Elisa procurava invitar la seva germana quan anaven al teatre; la
tenia a casa sempre que es presentava l'ocasió oportuna; els nens d'Elisa se l'estimaven molt: tot el que
vulgueu; però Paulina es consumia d'un mal que no tenia cura, d'un desig de ser com la seva germana.
Arribà aquell any de l'Exposició Universal. Paulina n'havia complert dinou. Era al bo de fer goig, i la seva
mare procurà, per tots els mitjans possibles, que no li faltessin emocions ni diversions. Aquella febre que agità
la ciutat de Barcelona, aquell llençar diners i renovar fatxades, aquell daltabaix de festes i vestits i enrenou de
totes les famílies, i la forta alenada cosmopolita que despertà els bons barcelonins, no deixà de commoure
també l'ànima de la vídua Buxareu i enlluernar la dolça Paulina.
Ella, que ja havia llegit un feix de novel·les d'amagat de la seva mare, estava convençuda que aquell any seria
el de la seva alliberació, i el cor de Paulina no s'enganyava. Una nit que era al teatre amb la seva germana, li
presentaren l'heroi somiat. Feia poc que havia acabat la carrera de medicina, i era metge d'un transatlàntic.
Estava colrat del sol i els aires de la mar, tenia un bigoti negre i un aire de vulgaritat insuportable; però a
Paulina li semblà l'home més bell i més noble de la terra, i aquella nit no pogué dormir.
L'endemà, en sortir de missa, el subjecte meravellós, que l'esperava en una cantonada, li donà una carteta, i la
mirà tan tendrament, que a Paulina de poc que li agafa un cobriment de cor; però reaccionà, agafà la carta
corrents, i fugí escapada cap a casa seva. Paulina en mig de tot, era prudent, i no volia exposar-se a les
converses del veïnat.
Aquella carta era per a incendiar una estàtua de marbre. El jove doctor, que era de Múrcia i es sabia les
Leyendas de Zorrilla com el parenostre, va fer-hi tanta filigrana i es va travessar el cor tantes vegades, que la
pobra Paulina estava com boja, no sabia ben bé el què es feia. Es tancà en la seva cambra, caigué bocaterrosa
damunt del llit, i, no podent aguantar l'emoció que la dominava, es posà a plorar com una magdalena.
La seva mare sentí els plors. En trobar la porta tancada, s'esverà molt. Paulina, més esverada encara, saltà del
llit, amagà la carta com va saber, obrí la porta, i digué a la seva mare, per excusa, que li havia agafat un dolor
terrible, i assenyalà l'indret de sota el cor. La seva mare li dugué aiguanaf, que li va venir de primera per als
nervis; i, ja reposada i una mica refeta, tornà a la seva habitació, llegí de nou la carta, la rellegí quatre, cinc, sis
vegades, i es lliurà a les més dolces fantasies.
Si no sabeu què és l'amor, i si no sabeu què és una donzella de dinou anys, és inútil que m'escarrassi ponderant
i ponderant, perquè allò de Paulina anava més enllà de tots els límits; però el veritablement esglaiador era que
Paulina no tenia cap amistat per a confiar la seva situació volcànica. Això, encara que sembli impossible en
una noia com ella, desgraciadament era veritat: Paulina no tenia amigues, i allò que la devorava s'hauria de
dir, no es podia aguantar dins, perquè si no, una mort fulminant l'hauria calcigada per a sempre.
El dia de la carta se'l va passar com Déu va voler. En ficar-se al llit no podia dormir de cap manera; però
després de donar-li el cervell voltes i voltes, arrencà un son profund.
L'endemà, com sempre, va anar a missa a Santa Marta. El seu novi l'esperava; i ella, tirant el barret al foc
(com es diu vulgarment), creient-se l'heroïna de El Collar de Perlas o El Talismán del Pirata, i desafiant la
societat sense cor féu una veritable bogeria; la bogeria consistí a tolerar que el doctor dels bigotis
l'acompanyés una estoneta pel carrer del Sant Crist, després pel carrer de la Tapineria, i varen anar a treure el
PART 16
nas, finalment, a la Plaça de l'Angel. Tot allò, que durà uns dotze minuts, semblà a la Paulina la suprema
emancipació; i el que es digueren els dos enamorats no està bé que ho reprodueixi. La noia arribà a casa. La
seva mare era al menjadoret amb la xicra de xocolata a punt d'estrenar. Paulina li saltà al coll com una boja, i
la besà moltes vegades dient: -Mamà! Mamà!- La pobra dama, que ja no s'havia fiat gaire del mal de ventre
anterior, es feia creus de tot allò, i temia per la raó de la seva filla. Paulina decantà la seva expansiva fúria; i,
per molt que la seva mare li preguntés i la recomanés, es mantingué en una reserva absoluta, pretextant una
alegria o unes ganes de bromejar.
Com he dit abans, allò rebentava per tot arreu, i Paulina se n'anà després a casa de l'Elisa; i, quan es veié sola
amb la seva germana, li ho digué tot, però tot.
Al cap de dos dies ho sabé la mare, i al cap d'una setmana ho sabia ja tothom. No cal dir que la vídua Buxareu
va fer un sermó terrible a la seva filla, recomanant-li prudència i prohibint-li que anés pel carrer amb el seu
novi; i no cal dir, també, que la tempestat romàntica que bategava dins del cor de Paulina s'ho escoltà tot com
qui sent ploure.
Paulina sentia una aversió per tota mesura burgesa, i es creia una víctima de la gent sense cor, que no
comprenien les passions transcendentals i els sacrificis heroics.
El marit d'Elisa, home pràctic i de gran rectitud moral, procurà informar-se una mica sobre la conducta del
nou pretendent. El metge murcià es deia López Mantecón, tenia deu anys més que la Paulina, i era un perfecte
tarambana. Havia engalipat la pobra donzella; però ell, en la passió de Paulina, no hi cercava res més que allò
que se'n diu passar l'estona. Se l'havia vist de nit, molt ben acompanyat (com diuen les dames); i, dat i rebatut,
era un minyó que no feia per a la casa.
Tot aixó, veladament, es digué a Paulina; però ella, en lloc de creure i ajupir el cap, es rebel·là com si estigués
boja: digué que tot eren mentides i enveges i entrebancs criminals que s'oposaven a la seva felicitat. La pobra
vídua Buxareu no sabia com calmar-la: havia adoptat el procediment del càstig i el procediment de la dolçor, i
tot havia estat inútil. Passaren els dies, i Paulina s'aprimà com un clau, que feia llàstima de debò.
En López Mantecón, per la seva banda, no deixà d'embolicar el cabdell en l'ànima de Paulina totes les
ocasions que d'una manera secreta podien veure's. La cosa va anar tan amunt, que una nit la vídua Buxareu
sentí un sorollet i un trepig misteriós, es tirà qualsevol cosa a sobre, sortí de la seva cambra i anà fins al
recibidor. Un xiscle es sentí en la fosca, i la vídua Buxareu s'adonà del que passava: Paulina havia decidit
fugir amb el seu novi. Allò era esglaiador. La bona vídua entrà a la cambra de la seva filla: la trobà vestida,
tremolant com una fulla, groga, esverada, sense saber què dir.
El cas era seriós de debò. La mare apel·là a la seva màxima autoritat; li féu veure el precipici d'ignomínia que
inconscientment havia vorejat; amb llàgrimes als ulls, li parlà de la deshonra de la família, de l'irreparable
pecat i de la seva mort imminent. Paulina ho escoltà tot, plorant a estones, sense descloure els llavis; s'anà
despullant a poc a poc, i es ficà al llit. La mare no es mogué del capçal fins que ja era de dia.
Mossèn Pinyol era l'home de confiança de la vídua Buxareu, i no cal dir que la seva intervenció venia
aleshores com l'anell al dit. Mossèn Pinyol ja tenia un ramat d'anys, era primet i baixetó, i d'adobar
consciències i apedaçar famílies en sabia un niu. Revestint-se de la seva autoritat, va anar a trobar en López
Mantecón.
Li fulminà el càrrec de seductor, i en Mantecón protestà amb tota l'ànima: digué que Paulina l'havia regenerat,
i que pel seu amor escalaria la glòria.
A mossèn Pinyol li agradava molt sentir parlar el castellà ben parlat; i d'això en Mantecón en sabia, i a poc a
poc guanyà el cor de mossèn Pinyol. En fi, tots plegats varen fer un garbuix que ningú s'hi entenia; i les coses
PART 17
haurien acabat Déu sap com, si un esdeveniment no ho hagués solucionat tot.
El vapor El Cano, en el qual estava de servei en Mantecón, se n'anava a Cuba: en Mantecón era esclau dels
seus deures. La Paulina suplicà que se l'endugués amb ell, que sense ell no podria viure. En Mantecón, que no
deixava de calcular, li va treure del cap com va saber. El comiat fou per a no ser descrit, i passaren dies
d'angúnia per a la pobra donzella.
Al cap de poc temps la vídua Buxareu llegí una notícia, al diari, que li féu fer un xiscle agudíssim.
El vapor El Cano se'n havia anat a fons, i no s'havia salvat ningú.
Va topar amb una d'aquestes monstruoses catedrals de glaç que es passegen silenciosament pel Gran Oceà. La
topada fou de nit i entre boires, i l'enfonçament ràpid.
D'aquesta manera tràgica finí el primer amor de Paulina Buxareu.
V
Paulina Buxareu envejava la glòria. És a dir, Paulina hauria volgut passar per la Rambla i sentir a dreta i a
esquerra:
-Mireu-vos-la: Aquesta és Paulina Buxareu!
Per assolir això hauria fet qualsevol disbarat. Una temporada l'entendrí la idea de ser cantant d'òpera; però
tenia una trista veueta que no arribava enlloc.
Aquest afany de celebritat és cosa molt corrent entre les jovenetes, però a Paulina se li donava més pujat de to:
hauria desitjat ser una víctima memorable, patir una gran tragèdia i en fi, ser alguna cosa superior a les noies
que la voltaven.
En aquesta època de somnis, li arribà el seu enamorament: i ella ultra lliurar-s'hi com una noia apassionada, va
voler-ne treure tot el suc, i no cal dir que la mort del seu novi, li va venir com l'anell al dit per als seus plans
de glòria.
Quan es va informar de la desgràcia, va fer tota mena d'escarafalls. La dolor i la desesperació la percudiren de
cap a peus, tant i tant, que semblava que fes comèdia. Acabava la paciència de la gent. El metge de la família,
que era tot un sucre candi, ja no sabia per quin cantó girar-s'hi. Des d'aleshores Paulina inicià la tanda dels
atacs de nervis. I, quins atacs de nervis! La tenien d'aguantar sis persones.
Aquesta situació no podia durar gaire temps. A poc a poc s'anà calmant, i aleshores adoptà la calculada
posició de donzella tràgica.
Quan parlava amb les noies de la seva edat se les donava d'escèptica en qüestions d'amor, deia que no valia la
pena de viure, i que ser dona era la més trista condició; i de tant en tant feia uns sospirs estudiats, i una líquida
perla se li entretenia una estoneta pel blanc del ulls, i es precipitava, finalment, i moria en la fina convexitat de
les seves galtes.
Ella no parlava mai de la seva desgràcia ni del seu amor, però de tant en tant hi feia al·lusions simbòliques que
deixaven la gent amb la boca oberta sense entendre'n un borrull, i, quan li presentaven una nova amiga, la
tenia per informada del seu cas: es creia que tothom era obligat a saber-ho, a compadir-la, a admirar-la, perquè
el que li havia passat no deixava de ser una cosa extraordinària.
PART 18
La seva germana, dona eminentment pràctica i burgesa, procurà domar-la tot el possible, treure-la de les
parets de casa seva, tan impregnades de pessimisme malaltís, i evitar-li aquells sopars callats i tristos en
companyia de la seva mare, que es resolien amb quatre cullerades de sopa i amb un ou passat per aigua,
engolit amb mitja dotzena de sospirs i amb molt poca gana. Els istius sobretot, la retenia una temporadeta al
seu costat, i Paulina s'anava distraient a poc a poc, i anava normalitzant la seva ànima.
Aquella mena de tivantor que hi havia abans entre les dues germanes anà desapareixent; perquè, si abans
Paulina es creia inferior a la seva germana per la seva posició social, després de la mort d'en Mantecón, encara
que la posició era la mateixa d'abans, la inferioritat de Paulina quedava compensada per la tragèdia, i la
desfeta del seu amor era una cosa cotitzable, i espiritualment Paulina s'havia enriquit no poc, i ella gaudint del
balanç del marit d'Elisa, es creia posseir aquella superioritat que senten els genis tronats quan alternen amb els
milionaris.
Paulina Buxareu tornà a ser una noia com totes; una mica trista, perquè passaven els anys i l'amor no venia.
Paulina feia uns grans escarafalls dels homes: deia que mai més, mai més; però, per altra banda, cap
pretendent tantejà el cor endurit. I aneu a saber, si tenien raó aquelles ànimes xafarderes que aplicaven a
Paulina allò de la guineu: que quan no les pot haver diu que són verdes!
Naturalment que en aquestes coses no ens hi hem de ficar: tot el que jo he pogut recollir sobre el passat de
Paulina no revela sinó que era una donzella dolça, piadosa, una mica esmorteïda, senzillament amable, gran
llegidora de literatura i excel·lent dansarina de rigodons: no recordo ben bé si de rigodons o de llanceros.
Un matí del mes de febrer, que feia molt fred i hi havia a Barcelona no sé quina mena de passa, la mare de
Paulina Buxareu, després d'una curta malaltia, morí, relativament jove encara. El seu gendre es portà com un
home: es cuidà de tot amb una sol·licitud digna d'elogi. Per a l'enterrament i els funerals no s'hi estalvià res, i
la parentela quedà admirada i satisfeta.
Encara que Paulina no s'havia estimat gran cosa la seva mare, aquesta mort l'afectà molt, però molt. Com és
natural, anà a viure amb la seva germana, i les experiències que es varen fer per animar-la i distreure-la no
donaven un resultat plenament satisfactori. Es reproduiren en els nervis de Paulina Buxareu aquells fenòmens
inquietants que l'alteraren per la mort del novi; no tan aguts, naturalment, perquè Paulina ja no era cap criatura
i havia après a viure una mica.
Si abans fou una dolor cridanera i irascible, ara era una dolor reposada, i la color dramàtica que la informava
era de donzella abandonada i de verge solitària. Però es pogué veure prontament que d'una gran part dels mals
de Paulina en tenia la culpa aquell carrer de Ripoll, i aquell pis, i aquella cambra amb les flors de color de
xocolata; perquè el domicili d'Elisa (aleshores vivien al Portal de l'Angel) més que cap altra cosa, i la cambra
que se li destinà i se li empaperà de color blau cel, obraven com una magnífica medicina sobre el seu sistema
nerviós. Com que era d'un natural diligent i tenia bastant de traça en tot això que saben fer les dones, es dedicà
a ajudar de ferm la seva germana, i no parava en tot el dia, ja sia brodant mocadors, ja empescant-se un camí
de taula o fent el fistó a les calcetes de la canalla. Paulina tenia vint-i-vuit anys. Una tranquil·litat incolora
l'endolcí a poc a poc, i li fugiren en part totes les cabòries; perquè les petites feines immediates de la casa
l'entretenien tant, i ella hi posava tanta afició, que no li donaven lloc a pensar sobre el passat i el futur de la
seva ànima.
Aquella nova vida va refer el seu cos una mica malaltís, i una vermellor de poma acolorà les seves galtes
fines, envellutades per una mena de borrissol invisible.
Aleshores semblava perfectament resignada i fins contenta, de ser la tia Paulina; i els seus nebots la preferien
a la mare per una pila de coses. Tenia una il·limitada paciència per a aguantar totes les trapaceries que li feien.
Els dos petits, que eren un nen i una nena, no paraven d'inventar entremaliadures: fins li varen sucar dins d'un
tinter el respallet de les dents, cosa que va disgustar-la; però li passà de seguida el disgust. Un altra dia varen
PART 19
fer entrar a l'habitació de Paulina un home que venia a cobrar el gas, en el precís moment que la tia s'estava
rissant els cabells i no duia res més que un refajo i un pentinador descordat. Aquestes fetes eren severament
castigades pel pare de la canalla; els nens hi tornaven, perquè la tia Paulina era tan bona que se li podia fer tot
i no s'enfadava mai.
Els éssers humans tenen de vegades una època, a la vida llur, que podríem dir-ne angèlica. És l'època en què
la forma corporal adquireix el grau màxim de virtut expressiva; que els ulls són més clarament el reflex de
l'ànima; que en el gest s'hi harmonitza tota la finor i tota l'energia, que la veu és matisada i vibradora; que una
secreta amargor vela totes les alegries, i una gota de mel inefable llueix com una perla en mig de l'odi, de la
dolor i de l'enveja. És l'època que l'home s'ha superat a si mateix, i el buf diví que hi ha dins de nosaltres s'ha
endut, per un instant només, la pols terrenal que ens alimenta.
Paulina tingué el seu moment angèlic. Era a les nits d'hivern. El marit d'Elisa, aclaparat per la feina, llegia el
diari, i de tant en tant aixecava els ulls i, amb una mirada només, restablia la seva absoluta autoritat paternal.
Els cinc nebots esperaven el moment de seure a taula. El gran, en Víctor, ja tenia disset anys, i volia fer l'home
i ficar cullerada a les converses. La mare seguia atentament tots els gestos del seu marit, sense dir res; i la tia
Paulina tenia a la falda la seva neboda petita, que només s'estava quieta a la falda de la tia Paulina, i li
agradava molt reposar la seva cabellera rossa i estarrufada contra la casta tebior del coll de Paulina, i imaginar
l'enorme sopera blanca que aviat vindria de la cuina, tota coronada de vapor; i, després de sopar, pensava la
menuda que la tia Paulina la ficaria al llit (perque només volia que la despullés la tia Paulina), i abans de
dormir li contaria una rondalla ben dolça, que no fes gens de por i li fes venir la son a poc a poquet.
Paulina es cregué, un moment, que la seva via ja era signada; però després de les nits angèliques vingueren les
nits dels diables. Paulina tenia de lluitar una mica: la seva joventut, que agonitzava, volia fer el darrer cant i el
dolorós esgarip abans de restar per a sempre i no ser altra cosa que la tia Paulina, i això, li arribà quan el
rellotge de la seva vida marcà l'esclat fatal dels trenta anys.
Aquest drama s'inicià de la següent manera. Ella havia assolit el màximum de felicitat, complia els anys per la
Candelera, i el fet de complir-los no la inquietà el més mínim. Potser res hauria succeït, si un fet de caràcter
purament fisiològic no hi hagués contribuït. Paulina es posà malalta: una airada forta, rebuda en sortir d'un
concert, li perjudicà l'aparell respiratori, i va jeure uns quants dies atacada greument per aquella malaltia que
els metges en dieuen una bronco-pneumònia. En sortir de la seva malaltia li reconegueren un petit focus
d'infecció al pulmó esquerre. Això li donava una mica de temperatura; i, si el cas s'hagués abandonat, hauria
produït, sens dubte, fatals conseqüencies. S'hi posà remei deseguida, li varen prescriure un tractament, i a la
vinguda de les primeres orenetes Paulina Buxareu anà a passar una llarga convalescència en un lloc una mica
solitari i elevat, on l'aire puríssim li tornaria la salut perduda.
Encara que es procurà fer-li tota la companyia possible, Paulina es sentí sola, i, més que sola, es sentí privada
de les dolces i petites feines que la distreien d'ella mateixa; i això, ajuntat amb aquella certa malenconia i
aquell egoisme de les persones malaltes, produí dintre seu un descontentament de tot i un desig d'allò que
semblava haver renunciat per a sempre. Aquest descontentament degenerà en enveja i en mala humor
injustificada; i, com que el desequilibri dels seus nervis era absolut, no sabia dissimular aquells mals
imaginaris i aquelles dolors absurdes que la torturaven.
La seva germana, que anava a la ratlla dels quaranta anys, i que la condició de mare de família una mica
egoista, també, i interessada només pels seus, posava en una situació tan diferenta de la de Paulina, no la
pogué aconsolar com altres vegades. S'ha de dir que les crisis anteriors que havia sofert Paulina eren per ser
més compadides. Aleshores ella era criatura, encara, i Elisa vivia un estat de tendresa i desequilibri
sentimental produït per les gestacions i els infantaments: es comprèn, doncs, que els corrents efusius entre les
dues germanes fossin més naturals. Però ara la cosa havia canviat molt, i (per què negar-ho?) el drama de
Paulina, als ulls d'un desinteressat, semblava una cosa grotesca: en el cas d'aleshores Paulina no tenia ningú,
ningú que la comprengués, ultra ser la tia Paulina. Aquest qualificatiu portava dintre seu el fred, la solitud i el
PART 20
desamor.
Un cop curada completament del mal físic, tornà a la casa de la seva germana. Però que diferent era,
aleshores, Paulina, de quan en va sortir! Els nebots l'amoïnaven i aquella dolça paciència es convertí en
sorruderia irascible. La pobra canalla, que no hi tenia res que veure i sentien una alegria gran de tornar-la a
tenir a casa, repetiren les bromes i les impertinències com si tal cosa; però els efectes que produïen en l'ànim
de Paulina desconcertaren els petits de mala manera. La seva germana se n'adonà. Recomanà als petits que no
la molestessin ni la importunessin: que estava malalta, i per això tenia aquell mal gènit; i els amenaçà amb
càstigs severs si desobeïen aquestes ordres. Paulina anà més endavant. En les converses era d'una acritud
estemordidora. La seva germana dissimulava i prenia tota la paciència possible. Els nebots grans veien que a
la tia Paulina li passava una cosa molt grossa. Naturalment que no es podia concretar què era ni a quin motiu
obeïa; i ningú no comprengué que la pobra Paulina Buxareu endevinava l'agonia de la seva joventut, sense
que pogués substituir-la per una cosa més alta.
La tia Paulina s'omplí d'estranyeses. El seu vestir era ridícul; el seu parlar afectat. Li vingué una febre per fer
obres piadoses, per anar a ensenyar la doctrina a la canalla, per visitar malalts, per aconsolar vídues. Es
confessava tres i quatre vegades al dia. Li agafà una afició terrible per un cert frare agustí que predicava molt
bé i feia furor entre les devotes. Quan era l'hora de dinar, exposava, a taula, les seves doctrines de fraternitat i
d'humilitat: era presa d'una filantropia malaltissa que no li passava de la llengua, perquè tot allò ho tenia per
fer alguna cosa, i al fons cada dia es tornava més egoista.
El cunyat de Paulina ja en començava a estar tip, i li gastava bromes referents a les seves prèdiques, la
contradeia, i procurava fer-la botar, com es diu vulgarment. Aleshores es tornava roja, i suava i cridava que
era un gust. Els nebots es reien de les estranyeses de Paulina, i entre les dues germanes hi havia un abisme, i
sols un corrent de cortesia freda lligava aquells cors que s'havien estimat, un dia.
La vida comuna de Paulina Buxareu amb els seus germans es feia cada vegada més impossible. Paulina fruïa
d'un petit capital que li deixà la seva mare, i havia heretat, feia poc, d'un oncle matern. Tots aquests béns els hi
administrava el seu cunyat, i ella en percebia puntualment la renda. No sé com fou que un dia la mala humor
de Paulina es decantà pel pendent dels interessos; i, com que tenia molt poc tacte, digué algunes coses que
molestaren el seu cunyat. Aquest proferí alguna paraula dura, i, com a conseqüencia, hi hagueren plors i un
petit escàndol familiar, que Elisa procurà finir de la millor manera.
Allò fou el presagi de posteriors tempestes: es reproduïren tots els dies les escenes desagradables, quasi
sempre provocades per una estranyesa de Paulina; fins que a la fi, Paulina, molt seriosament, parlà al seu
cunyat i li proposà la forma de sortir de casa i anar a viure sola amb una minyona, sense que això signifiqués
renyina de cap mena: solament que una incompatibilitat de caràcters i una diferent apreciació de la vida
l'obligaven a fer aquell pas, que ella creia que seria beneficiós per a tots.
El seu cunyat, fredament, intentà dissuadir-la sense insistir gaire, perquè no desitjava altra cosa. Elisa simulà
un disgust. Però al cap i a la fi, la separació es dugué a terme, i la tia Paulina pogué respirar una somiada
independència, mirant les estrelles des del balcó d'un tercer pis del carrer del Bruch.
Aleshores començaren uns nous treballs. Paulina entrà en la plena administració dels seus béns. Ella no sabia
el que era sumar ni restar, ni sabia tampoc com es duia una casa, ni com es revisava una compra, ni quanta
estona tenia de bullir tal cosa o tal altra. Perquè, encara que Paulina s'havia fet la víctima i s'havia atribuït tot
el pes de la casa quan encara vivia la seva mare, el fet és que, fora de cuidar-se de la seva roba, Paulina no feia
res, ni entenia de res; i, mentre va viure a casa dels seus germans, no cal dir que aquesta feina administrativa
no li pertocava. Però, en la situació que es trobà aleshores Paulina, era més greu el seu paper: no es tractava
solament de distribuir la renda, sinó de vetllar pel capital. Paulina s'informà d'unes coses que en deien accions
i obligacions, de les quals no havia sentit a parlar mai; i el que l'esverà més era que aquestes accions i
obligacions pujaven i baixaven. Tot això li va explicar un felipó que n'estava informadíssim. Ella coneixia
PART 21
també un agent de canvi, amic de la família, i un advocat mallorquí que no tenia cap assumpte i es donava
importància. I, entre el felipó, l'agent i l'advocat, la posaren al corrent i en condicions de fer produir d'una
manera segura i honrada la seva petita fortuna.
Després d'aquestes trifulgues vingueren les de l'ordre intern de la casa, i el cavall de batalla eren sempre les
minyones. Ella volia una noia fiada que li servís per a tot, que no anés als balls i no tingués novi; però això era
demanar massa, i el servei li durava una setmana a tot tirar. La preocupació de la minyona arribà a ser el mal
de cap més gran: com que no tenia cap feina, es dedicava a torturar la pobra desgraciada que es llogava per a
servir-la. En passar el compte, li mirava fins un quart de cèntim; s'empescava una sèrie de preguntes estranyes
per fer-la cantar, la minyona li deia haver esmerçat mitja pesseta en oli i ella sospitava que fou aplicada a
adquirir pastanagues. Els diumenges, si retardava cinc minuts a tornar a casa, en el cervell de Paulina ja s'hi
havia format la imatge de vint-i-cinc drames passionals i cinquanta violacions.
Arribà a l'extrem d'espiar les minyones quan les enviava a casa la cosidora, la planxadora; els escorcollava el
farcell de la roba; inquiria per entre els matalassos i en tots els recons que poguessin servir d'amagatall.
La tia Paulina es féu una dona impossible, i no cal dir que ningú hi aguantava, a casa seva.
Una de les víctimes de Paulina Buxareu fou l'advocat mallorquí. Es deia Timoteu Rosselló, i, com s'ha
anunciat abans, no tenia mai cap assumpte d'importància. Anava a escalfar cadires a tots els convents de
monges, i les bones dones li confiaven de vegades un assumptet que ell allargava infinitament. Perquè, encara
que se les donés de molt piadós, tenia esperit d'aranya; i, com que només podia embolicar gent infeliç i
desconeixedora del món, quan n'hi venia un a les mans el deixava sense suc. Però amb la tia Paulina li caigué
un os dur de rosegar, perquè el que és ella no es deixava estafar un cèntim, i les consultes no tenien altre
objecte que planyer-se de la vida amarga que li feien dur la Pepeta, la Marieta i l'Anneta, i totes les desgracies
que s'anaven succeint en l'administració dels fregalls i la cassola.
En aquests temps de neguit la tia Paulina es tractà molt poc amb la seva germana. Hi anava sovint, però
procurava ser diplomàtica. Després, quan s'anà trobant bé, tot fent les seves cosetes i vivint de les seves tristes
preocupacions, la dolçor tornà a confortar-li l'ànima. Aleshores les relacions foren més cordials; i quan tenia
un nebot malalt, o estaven amoïnats a casa la Elisa, desinteressadament anava a prestar el seu concurs.
Es pot dir que fins aleshores la tia Paulina no es preocupà d'una manera seriosa en tot el que fes referència al
seu enriquiment espiritual. Ja desenganyada del tot, i convençuda que no seria res més que la tia Paulina,
procurà adornar i complicar aquesta personalitat que li concedia el destí.
D'aleshores datà la seva afició a la psicologia femenina. Els primers assaigs els va fer en una pobra noia
òrfena d'uns amics seus, que protegí i volgué casar de totes passades. El casament aquest fou una veritable
desgràcia, però donà peu a la tia Paulina per a creure's una autoritat en qüestió de matrimonis.
Ultra el casament, cultivà la vocació religiosa. Es féu molt amiga de la Superiora d'un convent de monges, no
sé si de les Salesses. A aquesta piadosa dama li donà unes llaunes considerables, i li referí espantoses
xafarderies. Una tarda fins li contà que li havia aparegut el dimoni en una mena d'uniforme com de guàrdia
civil.
Procurà també atreure gent a casa seva. A base de les seves nebodes i d'unes tres o quatre noies més, organitzà
una mena de reunions on només es podia ballar d'una certa manera i es podien dir tan sols determinades coses,
sempre sota la inspecció i vigilància de la tia Paulina.
A poc a poc aconseguí que es parlés d'ella; que, dins un cercle de relacions, fos la tia Paulina una cosa
important; i arribà a ser imprescindible per a certes coses: quan es tractava, per exemple, de fer una suscripció
per regalar una casulla o per pintar un pendó destinat a una determinada confraria.
PART 22
La varen fer presidenta honorària de no sé quines filles de Maria. Això li produí una gran satisfacció; perquè,
amb motiu del nomenament, va rebre no sé quantes visites, i fins el bisbe li concedí audiència per tractar
serioses reformes de l'associació.
Els anys i els esdeveniments li modelaren el cos i l'ànima tan bellament, tan característicament, que arribà a
ser una dama deliciosa. Perquè a Paulina Buxareu totes aquestes coses no li entenebrien gens aquella bondat
nítida i dolça que guardava dintre seu, i no li llevaren una goteta tan sols d'aquella mel d'innocència, que era
ben bé la mateixa de quan tenia deu anys i anava amb la trena penjant i les cames en l'aire.
La tia Paulina havia cridat, havia patit, havia fet extravagàncies, bogeries, incorreccions; l'havia encesa l'amor
i l'havia ennegrida la desgràcia; però en el fons, en el fons de tot, era la tia Paulina, i això volia dir còmica
gerdor i graciosa infelicitat.
Anaven passant hiverns i primaveres, i la tia Paulina veié repetir-se les joies i les desgràcies. Contemplà com
canviava la fesomia de la família, i es prodigà, es multiplicà, cridà, plorà i féu tot el que va saber per romandre
sempre ella, colorida d'una originalitat inconfusible. I, quan li arribaven a l'orella aquestes dues paraules: «tia
Paulina», tremolava tota d'una emoció profunda, i sospirava tan deliciosament, convençuda que complia a la
terra un ministeri importantíssim que li havia confiat nostre Senyor per premiar-la dignament més enllà de les
estrelles i dels móns visibles.
VI
Tots els sotracs de la vida passaven per la família Buxareu d'una manera normal i pacífica. En els parteratges
no hi havia tràgics incidents i es batejava les criatures amb tots els ets i uts; s'imposaven noms familiars; les
malalties casolanes feien de les seves; la mort venia plena de vulgaritats: es plorava el suficient; les esqueles
no cridaven l'atenció; en els funerals hi anaven totes aquelles cares que després de vistes no es recorden. El
diumenge de Rams es comprava el palmó; per Nadal es rostia el gall i s'adquirien torrons a l'Abella. Es
cultivaven les coques de llardons i les encasades al Forn de Sant Jaume. De tant en tant es fruïen les nates del
carrer de Petritxol.
Tot això es feia amb generositat, amb una certa finor i amb aquella amable gràcia que respiren les famílies
barcelonines on no hi ha pretensions però on no hi falta mai un duro per gastar.
La tia Paulina, branca estèril de l'arbre dels Buxareus, feia també totes aquelles coses, però en petit i donant-hi
més importància.
El casament d'en Víctor, fou l'hora àlgida de felicitat de la família: dinars i festes, convidats a l'estiu, joia dels
primers infants... Però passà aquella fumarella de glòria i no tardà gaire a presentar-se la mort dels pares.
Aleshores es remenaren testaments, es portà el dol reglamentari i es féu la divisió de la família.
En Víctor tenia dos germans i dues germanes. El germà segon continuà treballant en el negoci juntament amb
en Víctor, i el petit anà a estudiar la carrera d'enginyer agrònom.
Una de les germanes es maridà amb un tal Josep Claramunt.
Resta consignar que la germana petita, ja coneguda amb el nom de Lluïseta, visqué amb en Víctor i la seva
dona, i fou la nina de l'ull dret de la tia Paulina.
Les relacions entre els germans eren inmillorables; però com que cadascú anava per les seves, s'apartaren els
uns dels altres, units tan sols per les lleis de cortesia, com sol passar en gairebé totes les famílies.
PART 23
La tia Paulina, després de la mort del seu cunyat i la seva germana, mostrà una sol·licitud més intensa vers els
seus nebots, i el lloc d'acció predilecte per ella fou la casa d'en Víctor, que per això era el més gran i el
continuador del prestigi de la família.
La tia Paulina no simpatitzà mai amb la dona d'en Víctor. Ella ja ho havia dit moltes vegades, entre les seves
amigues, que el casament del seu nebot era un desencert. Trobava els pares de la Maria de la Mercè massa poc
senyors i amb massa pretensions. Demés estava segura que no tenien tants diners com feien veure.
El veritable motiu del seu disgust era el no haver pogut manifassejar en aquest casament; perquè s'ha de
confessar que tot es va fer a espatlles de la tia Paulina, i ella no se n'adonà fins poc temps abans de demanar la
noia. I el més trist per a la tia Paulina és que ja es tenia mig empassada una altra neboda política, i ja havia fet
qui-sap-les combinacions per lligar el destí d'en Víctor al d'una senyoreta no tan rica com la Mercè, però d'una
família més distingida i més apropiada al nom Buxareu.
No cal dir que l'angelical tia Paulina, quan s'adonà que el seu nebot anava trona avall, no pogué menys
d'esterioritzar una ganyota i fer una mica el paperot amb els seus germans; i digué al seu nebot, mig
seriosament, mig de per riure, que no li faria present perquè havia estat tan mala persona. Però s'hi repensà
després, i acabà per comprar-li dos canalobres d'argent a can Carreras del carrer de Fernando, que li costaren
un ull de la cara.
Quan tenia de venir al món el primer fill del jove matrimoni, la tia Paulina perdia les nits i s'espatllava la vista
brodant una capeta per a la cerimònia baptismal.
I el dia del naixement es multiplicà i compartí la felicitat de la seva germana, que allò de ser àvia la feia tornar
boja.
Després, quan anà passant el temps i esdevingué la mort d'Elisa, la tia Paulina, a part del seu sentiment que la
dominava, va quedar rica en efectes teatrals; digué meravelloses sentències als seus nebots, resà oracions, i
volgué aguantar el pes de tot: vetllar, rebre visites, avisar parents, i aconsolar tothom, però fent esgarrips
horribles i restant ella sola inconsolable.
Per distreure els nens d'en Víctor (que, pobra canalla no es donaven compte de la dissort), els amoïnava de
mala manera, es posava a plorar; i, quan jugaven a cavalls o a fet, els acoblava al seu volt, els feia agenollar, i
començava un rosari per l'ànima de la difunta. Aquest rosari no s'acabava mai, perquè les criatures finien la
paciència i la deixaven amb les avemaries a la boca.
La víctima de debò fou la Lluïseta, que aleshores només tenia catorze anys; i, com que la seva germana ja es
distreia amb el novi, la tia Paulina fou l'únic recurs. Però la tia Paulina només estava per lo patètic, i la pobra
criatura es feia uns tips de plorar espantosos, i a la nit somiava ànimes i dimonis, i es despertava cridant la
seva mare.
En Víctor, que ja era tot un home i tenia un natural excel·lent, deixà fer la seva tia i la seva dona en tot el que
fes referència a les manifestacions externes del dol. Feia un any i mig que havia mort el seu pare, i la mort
sobtada d'Elisa va emocionar-lo encara més; però com que no hi hagueren dificultats econòmiques, i tots els
assumptes pogueren solucionar-se i el negoci continuà de la mateixa manera, a poc a poc en Víctor trobà un
gust apreciable a la vida, tot amoixant la cabellera rossa de la seva dona i fent saltar la canalla damunt dels
genolls.
Com que no volia raons de cap mena i considerava la seva tia inofensiva, la deixà ficar a casa tant com va
voler, que, ben mirat, el que feia Paulina era d'agrair, i no tenia preu la sol·licitud que es prenia per la Lluïseta.
Paulina Buxareu ja era al bo del seu proteccionisme jovenívol. Totes les noies, en general, l'emocionaven;
però la Lluïseta especialment. Sempre que veia un noi que no s'hagués dirigit encara a una donzella d'una
PART 24
manera oficial, la tia Paulina li deia: -Vaja, home! Què pensa? Sembla mentida! Miri que els anys passen!- Si
veia un noi promès, les seves paraules eren aquestes: -¿Ja sap què és, el cor d'una noia? Ja està preparat, per al
matrimoni? Ja sap com s'han de tractar, aquests tresors? Si el veia distret un dia per la Rambla, o bé mirant en
un quiosc un periòdic d'aquests que duen retrats d'artistes, ja feia mil escarafalls i embolics: anava a avisar la
família de la nòvia, i deia que la conducta del promès era dubtosa i que vigilessin molt. Quant a les noies, si
eren encara per merèixer, els recomanava que no es fiessin dels nois, que tinguessin compte amb la llibertat,
sobretot en el ballar i que es dominessin i els deia que tots els joves eren uns desvergonyits i que es volien
aprofitar de llur innocència. Si la noia era promesa... Mare de Déu!... li omplia el cap de tenebres; i si era
casada jove, fins es volia ficar en les intimitats conjugals i en una pila de coses que ella, pobra tia Paulina!, no
sabia de què anaven.
I, amb tot i aquest tarannà, Paulina Buxareu no podia veure un mascle i una famella que no li vingués l'idea
del matrimoni, per absurd que fos de vegades l'aparellament.
Com s'ha dit abans, totes aquestes manifestacions de l'ingeni de Paulina queien a l'hora sobre l'animeta blanca
i esquifida de la seva neboda. La Lluïseta no era pas noia de novis, ni d'aquestes que de seguida ho saben tot i
s'encenen repentinament: era una innocentíssima col·legiala amb una sang tèbia i tranquila, que no pensava en
festeig ni cosa semblant; i la tia Paulina la voltava de tantes precaucions i li administrava unes prèdiques tan
inadecuades, que la pobra noia anava a redossar-se en els seus germans per fugir de la turbulenta i ascètica
Paulina, que li deixava veure de tant en tant, enmig de ciris i cucurulles, un cel blau amb un amor infladet.
En Víctor s'instal·là, amb la seva dona, les criatures i la Lluïseta, en una torre de l'Avinguda de la República
Argentina. Tenien un jardinet bastant entretingut, amb gran profussió d'unes flors que la sogra d'en Víctor en
deia Diegos de noche. Al mig del jardí hi havia un brollador amb una mena d'oca de pedra que tenia el coll
enravenat i treia pel bec una misèria d'aigua, però aquell jardinet era excel·lent per a la canalla. La tia Paulina
en deia «el meu jardinet». Aquelles quatre flors, aquella mica de sorra, el balancí o una cadira feta amb vímets
i en forma de confessionari, que en Víctor va comprar-li expressament, li semblaven a Paulina un reconet de
la glòria celestial on es fes la més agradosa de les feines, que al seu entendre era xafardejar infinitament,
posar-se sentimental a estones i engolir orxata de xufla, a la caiguda de la tarda, quan feia una mica de calor.
La casa era de construcció moderna, no gaire estirada pels cabells, en comparació de certs immobles veïns que
poden admirar-se encara. En Víctor la moblà decentment i amb discreció, la dotà d'una higiene perfecta; els
nens l'ompliren d'alegria i de desordre, la Lluïseta de moderada dolçor, i la Maria de la Mercè de tebiors i de
fragàncies, quan, els matins, una mica ensunyada encara, donava les ordres al servei, es preocupava del
govern de la cuina i dels vestits de la canalla, tremolant dins una bata de seda, amb la cabellera d'or
malgirbada i mig desfeta, tota plena de misteris nocturns i tranquiles besades.
La tia Paulina hi anava molts matins quan encara no s'havia llevat només que en Víctor, de vegades per dur la
notícia d'una mort, d'un infantament o d'un prometatge; de vegades perquè havia anat a missa als Josepets i
per reposar una mica; i altres vegades, simplement, per pendre cafè amb llet, perquè la seva minyona li feia
molt malament i a casa en Víctor tenien una cafetera russa que no podia anar millor.
La cambrera, quan la veia venir, ja tremolava. Solia anar de dret a la cambra de la Lluïseta; la feia vestir de
seguida; li criticava la roba interior: deia que aquelles camises, amb tantes cintes i amb l'escot quadrat
d'aquella manera, en el seu temps no es duien, i sobre les mitges exposava unes teories emocionants. La
Lluïseta la deixava dir i es vestia tranquilament, encara que la molestava una mica aquella presència de la tia
Paulina, i moltes vegades no podia aguantar les impertinències del seu cervell de majordona.
Amb la Maria de la Mercè, Paulina no hi gastava tantes franqueses, i els nens se li descaraven a lo millor o li
deien rata, i li exigien llaminedures d'una manera molt franca i molt poc delicada. A ella això li feia gràcia, i
quan les indirectes eren massa seguides solia comparèixer amb un pa de pessic ben gros. Aleshores els nens
l'omplien de petons, i entre unes coses i unes altres s'hi passava tot el matí, fins que venia en Víctor del
PART 25
despatx i li oferia que es quedés a dinar. Ella deia que no i que no, però sempre acabava sent que sí.
A la tarda se'n duia la Lluïseta: anava a fer visites, a berenar, a les Quaranta hores, i algun cop a la Sala
Mercè.
Després la Lluïseta es deseixí una mica de la tutela de la seva tia, arribà el moment de posar-la de llarg, i l'any
en què això succeí fou el mateix en què jo vaig tenir el gust de fer coneixença amb l'apreciable família
Buxareu i de presenciar de ben a prop una sèrie d'esdeveniments deliciosos que han de ser el pot de la
confitura d'aquesta història.
FI DE LA PRIMERA PART
SEGONA
PART
I
En Víctor Buxareu havia estat i continuava sent un pintor
fracassat. Quan encara no sabia empatollar quatre paraules, ja empastifava fulls de paper de barba amb aquells
llapis que donen a la canalla perquè s'entretinguin, i que fins se'ls poden ficar a la boca.
La Providència l'advertí a temps i comprengué que la pintura no era el seu ofici, i en Víctor es resignà i es
deixà de pinzells i de romansos. Però l'art és una cosa que sempre furga: i li proporcionà l'empescada següent:
Els seus quatre nois eren de la pell del diable. No hi havia manera de fer-los estar quiets: quan deixaven una
malifeta en rumiaven un altra. El seu pare, no gens aficionat a col·legis, llogà un professor d'aquells que
exploten les famílies. Però, com que passaven moltes hores del dia sense fer res, a en Víctor se li acudí que
fóra da gran utilitat per a la pau de la casa que els nois aprenguessin a dibuixar: així seurien i prestarien
atenció a alguna cosa que els distragués al mateix temps.
Els nois, maleïdes les ganes que en tenien, de fer semblant provatura; però, sense que se'ls consultés, es
portaren endavant les diligències i es feren els passos necessaris per cercar un professor de dibuix. En Víctor
pensà que la manera més pràctica de trobar un professor era posar un anunci a La Vanguardia que digués: «Es
necessita un professor de dibuix, persona d'una certa edat, honrada i amb molta paciència. Presentar-se... etc.»
L'anunci produí ràpids efectes; i un matí, quan en Víctor es disposava a sortir de casa, li avisaren la visita d'un
senyor que desitjava veure'l. En Víctor, una mica contrariat, perquè feia tard al despatx, mirà el rellotge,
s'eixugà els bigotis (acabava d'ingerir el cafè amb llet), i digué, amb veu seca, a la cambrera: -Faci'l entrar a la
sala.
El visitant era un home d'uns cinquanta anys, baixet, magre, d'ulls verdosos, dolcíssims, sempre amb una
rialleta a flor de llavi, amb una barbeta curta, el cabell una mica llarg, escàs a la cúpula i blanquinós als
polsos. Vestia modestament, però anava net i endreçat. En Víctor el saludà. Li digué que s'assegués i què
volia. El tal subjecte resultà dir-se Gaspar Melrosada, i era professor de dibuix.
-Ah, caram! Professor de dibuix!- va fer en Víctor, oblidant l'hora, el despatx i la mala humor.
-Sí, senyor. He llegit l'anunci a La Vanguardia...
-Veurà, senyor Melrosada: jo tinc quatre nois que em sembla que seran quatre Murillus (vull dir que, encara
que són molt petits, tenen una gran disposició: se'ls veu); i per començar a ensinistrar-los...
PART 26
-Comprenc, comprenc. El senyor voldrà, sens dubte, referències meves. Puc dir-li que dono classes al col·legi
de Jesús Maria, al col·legi de Loreto...
-Sí, és clar; no es tracta d'encarar-los amb el natural: primer tenen de saber com s'agafa el llapis. Demés els
meus nois són entremaliats...
-Un servidor és molt criaturer: sé perfectament com s'ha de tractar la canalla. Compti: fa més de vint anys que
dono lliçons! Perquè l'art solament no permet viure. He estat professor en molt bones cases, i algun deixeble
meu...
-Molt bé, senyor Melrosada. Però hem de parlar de tot: qüestió d'honoraris?
-Classe diària, acostumo a cobrar cent pessetes; i classe alterna, seixanta.
-Magnífic. Per començar podran fer classe alterna.
-I quin dia li convindria que comencem?
-Demà passat cap al vespre. Li ve bé?
-De set a vuit.
-Això mateix. I perdoni'm, que per avui no em puc entretenir més...
-A les seves ordres.
-Passi-ho bé. He tingut molt gust. Fins demà passat.
Quan en Víctor vingué a l'hora de dinar, va seure a taula. La Maria de la Mercè i la Lluïseta ja estaven
informades de l'esdeveniment, però els nois no en sabien res.
En Víctor, amb un to de cerimònia, però una mica rialler, preguntà al gran:
-Escolta: que t'agradaria, apendre de pintar?
-Per què m'ho preguntes, papà?
-Bé, contesta.
-Ai! No ho sé!
-I a tu?- preguntà al segon.
-A mi, molt.
-Doncs escolteu: des de demà passat tindreu un professor de dibuix. I ja cal que feu bondat i que us apliqueu
força. Ja veureu, que us agradarà! Podreu pintar un got, una flor, un cavall... Tot lo que veureu ho sabreu
copiar de seguida.
Els nens es quedaren consternats, i començaren a menjar la sopa en silenci; i en cadescun dels petits cervells
es comentà la idea del professor i de la pintura d'una manera més o menys graciosa.
PART 27
Al gran no li feia gaire goig, perquè era molt rutinari, i tota cosa nova l'esverava; en Víctor s'imaginà pintant
cavalls i guerres i soldats; en Lluís només pensava en la cara del professor; i el menut no les tenia totes, i
s'imaginà que això d'apendre de dibuix era com una mena de càstig, i que no el deixarien estar tanta estona al
jardí.
El pare, veient les cares silencioses dels seus fills, els digué: -Bé, que no us agrada, això que us he dit?
Tots respongueren: -Sí, papà.
-Doncs a menjar i callar; i al que s'apliqui més aviat i en sàpiga més que els altres, li compraré una bicicleta.
La idea de la bicicleta caigué com un raig de llum que els féu més agradable l'entrant i els multiplicà la gana:
llur somni era una bicicleta. Sempre que l'havien sol·licitada, els dos grans sobretot, havien trobat una
negativa; i aquella promesa en ferm els produí tanta joia, que varen començar a avalotar i a cridar, i a demanar
més carn i més patates, i més de tot, fins que en Víctor digué: -Prou. Si no esteu quiets, res de bicicletes.
La calma s'establí a la taula, es parlà de coses indiferents, i, quan acabaven de pendre cafè, en Víctor, tot
encenent el cigarret, advertí als seus fills de la següent manera: -Prepareu-vos que quan torni del despatx
anirem a comprar les coses necessàries per a fer la classe.
-Tots, hem de venir?- va fer el petit.
-No, només el dos grans. Vosaltres ja ho veureu després.
Això contrarià molt els petits, i al mateix temps omplí de satisfacció els grans; i se n'anaren al jardí, aguantant
els uns les dentetes dels altres.
Els nens ja estaven a punt a mitja tarda, esperant que el seu pare tornés del despatx. En Víctor arribà amb un
taxis, els ficà dintre, i feren cap a can Teixidor. Allí adquiriren dues gomes d'esborrar d'aquelles de l'elefant
(l'elefant els féu una il·lusió extraordinària), unes carteres grans, paper, llapis bons, i res més, perquè amb tot
això ja n'hi havia prou per a començar.
Vingué el dia de la presentació dels nois al nou professor. Ells estaven emocionats, intrigats. Cada vegada que
trucaven a la porta, corrien al recibidor i s'amagaven darrera una cortina per veure si era ell. Les hores es feien
interminables. Per fi arribà el professor; i aleshores sentiren una por estranya, una mena de segament de
cames, i es donaven una vergonya terrible d'anar-lo a veure.
El seu pare els portà com qui diu per l'orella. El professor els esperava ja en la cambra d'estudi, on s'havia fet
dissabte i s'havien posat tots els útils del dibuix damunt de la taula; i quan els nens varen veure que el
professor tenia una veu molt dolça i els tractava tan amablement, els passà una mica la por, però va
preocupar-los, a tots per un igual, aquella mena de paper enrotllat i embolicat que el professor deixà. amb
molt de compte sobre la taula.
La preocupació fou tan grossa que instintivament s'hi anaren acostant, i un, més atrevit, hi posà la mà a sobre.
Aleshores, el professor, amb una rialleta, desembolicà el plec, i digué: -Això són els models; són les làmines
que vostès tenen de copiar.
Tots els nens feren un -Ah!...- admiratiu. Allò que els mostrava el professor era per a ells una cosa
divertidíssima. En Víctor s'ho mirà també. -Es tractava d'unes làmines, obra del senyor Melrosada. En una hi
havia ulls dibuixats; en l'altra, orelles; en una altra, boques... La que els féu més gràcia era la dels nassos,
perquè el senyor Melrosada hi havia dibuixat algun bigoti adherit.
PART 28
El pare féu una mica de discurs: recomanà obediència als deixebles i severitat al professor; advertí als seus
fills que el respectessin i li diguessin «don Gaspar»; i, després d'aquesta preparació, els deixà sols i començà
la classe.
Aleshores vingueren els treballs! En Melrosada començà per ensenyar com havien d'aguantar el llapis, i els
ditets encarcarats feien equilibris dolorosos damunt d'aquell prisma llargarut de fusta envernissada. Patint i
acostant molt el cap al paper, començaren a copiar la primera làmina, que era la dels ulls. Sortiren unes
parpelles deformes com esquenes de camell. Les nines els causaven gran diversió, i apretaven el llapis i
bufaven perquè sortissin ben rodones; i acabaven fent una cosa inflada com un carbassó. No cal dir que els
ulls que dibuixaren els nens Buxareu eren per a anar en un àlbum de patologia.
En Melrosada, quan hagueren passat tres quarts, agafà les làmines d'una a una, es féu un tip d'esborrar, i amb
quatre cops de llapis va adobar una mica aquelles desgràcies; i al final de les làmines, després de fer-les firmar
per cada un dels nens, va posar: «V. B. -G. Melrosada».
Després entrà el pare, contemplà les obres molt satisfet, en Melrosada digué que els nens tenien aptituds
extraordinàries, se n'anà fent mil reverències, i els nens feren cap a la cuina, amb gran escàndol i xivarri, a
contar-ho tot a la cuinera.
A l'hora del sopar no parlaren d'altra cosa que del dibuix. Cada un es creia ser un artista fet i pastat, i,
naturalment, criticava els seus germans; i tots volien saber-ne més. El pare acabà les discussions dient que llur
deure era callar i aplicar-se, i que allò no era més que el començament.
Després se n'anaren a dormir; i en Ramonet, que era un golafre i havia fet un excés de truita, somià que li
ficaven un llapis enorme per la boca i li dibuixaven un dimoni al païdor. Es despertà ploriquejant, li feren una
tassa de marialluïsa, i, per fi, una son dolça va fer callar completament els quatre infants.
Al principi això del dibuix els feia una gran il·lusió, i la família n'anava plena. Un dels atractius que tenia
aleshores la casa dels Buxareu per a les senyores que anaven a fer visita a la caiguda de la tarda, era
contemplar la classe de dibuix.
La Maria de la Mercè n'estava molt satisfeta, que els seus nois fessin la carrera d'artistes; i es complaïa a
acompanyar els visitants a la cambra d'estudi. En Melrosada, ja acostumat a aquests incidents, sabia fer el
paper amb una certa dignitat. Els nens es tornaven una mica vermells. Els visitants feien algunes preguntes al
professor per demostrar que també hi entenien, i la cosa anava molt seriosament.
Jo recordo que aleshores començava a intimar amb la família, i vaig saber lo de la classe de dibuix. En Víctor
me'n parlà i em demanà la meva opinió; i jo, obeïnt a la sinceritat, me'n vaig riure una mica. Em semblava que
imposar el dibuix, com si es tractés de l'Aritmètica o la Doctrina cristiana, no era del tot convenient; i que la
canalla potser perdien el temps i ell perdia els diners. Què vaig haver dit! En Víctor no em comprengué, i fins
es molestà una mica. Aleshores vaig veure que a l'industrial barceloní no se'l pot atacar de dret, perquè és
inútil, i un s'exposa a perdre els bous i les esquelles. Vaig fer una virada ràpida desfent una mica el mal efecte
de 1es meves declaracions, i des d'aquell dia vaig ser un entusiasta dels professors de dibuix, i dels ninots
infames que perpetraven la canalla d'en Buxareu.
En Gaspar Melrosada resultava ser un home d'una timidesa llastimosa i d'una bondat il·limitada. Els nens li
prengueren molt aviat el número; i les classes, ja no gens freqüentades per en Víctor i amb l'actualitat
perduda, es convertiren en una orgia de papers i de ninots, a empastifar-se els dits, i a molestar el professor,
que prou amenaçava, però no li servia de res.
Com era natural que succeís, la persona que més seriosament es prengué lo d'en Melrosada fou la tia Paulina.
La seva primera entrada a la classe fou èpica. Es mirà en Melrosada amb els impertinents i amb una veritable
PART 29
impertinència; però, per confessió immediata el trobà molt simpàtic i li semblà una persona intel·ligentíssima.
Quan s'informà que en Melrosada donava classes a Jesús Maria, li preguntà tot seguit per la Madre Angeles i
la Madre Esperanza, i per les nenes de la seva amiga Ventureta Minguell, que pintaven unes flors precioses.
En Melrosada s'inflà de joia, i, una mica torbat, va fer l'apologia de les seves deixebles; i aquell dia la classe
es dissolgué en conversa, i els nens estaven encantadíssims.
A mesura que el fracàs artístic de la canalla es feia més manifest, les simpaties de la família Buxareu per en
Melrosada anaven en augment. Al principi en Melrosada feia estrictament de professor: quan tocava l'hora se
n'anava sense deturar-se un minut, i només donava compte a la Maria de la Mercè de l'estat d'aplicació de la
canalla.
Un esdeveniment fou la causa de fer-se més íntimes les relacions del mestre de dibuix i la família.
Era al bo de l'hivern. La classe de dibuix es donava sense incidents. En el penja-robes del recibidor romania el
bolet que aixoplugava el cap d'en Melrosada, i vet aquí que arribà el cunyat d'en Buxareu, home distret i
barroer, i abandonà el seu capell (també bolet i del mateix color) al costat del capell d'en Melrosada. Però el
cunyat d'en Buxareu romangué un quart d'hora a tot tirar; i, en anar-se'n, en lloc d'agafar el seu barret, intentà
enfonsar-se el del professor, de mida molt més petita, i li quedà encastat no gaire amunt del clatell, com un
solideu d'un capellà. Però, com s'ha dit abans, el cunyat era distret i barroer, i se n'anà escales avall com si tal
cosa.
Un cop finida la classe, el pobre Melrosada es posà el barret, i va veure, amb desesperació, que li tapava els
ulls i les orelles. Els nens se'n rigueren no poc; i, com que no hi havia altre barret per disposar, en Melrosada
començà a doblegar diaris i arreglar-se-les com va poder.
Tot just havia passat un quart d'hora que tornà el cunyat d'en Víctor amb l'esverament natural de la seva
equivocació. Els Buxareu ja sopaven i comentaven el fet. No hi havia altre remei: qui la fa la paga; i en
Claramunt s'informà de la direcció d'en Melrosada, i a fer canvi de barrets falta gent.
En Melrosada vivia al carrer de Salmeron, en una dispesa modesta, però neta i honrada. Al moment d'arribar
en Claramunt, estava triturant un ensiam fresquíssim, i sostenia una conversa molt animada amb dos capellans
i un capità de la guàrdia civil. En veure el cunyat d'en Víctor, en Melrosada s'esverà i es tornà vermell, deixà
el que menjava, i s'eixugà precipitadament el bigoti, sense fer fugir de la seva barbeta un trosset de fulla verda
que lluïa com una maragda. -No s'esveri, senyor Melrosada- feu en Claramunt: -es tracta d'una equivocació.
Ens hem canviat els barrets. Segueixi sopant.
En Melrosada, confós, va somriure. Digué que sentia tant que s'hagués molestat, i anant a la seva cambra,
remeté el capell a canvi del seu; i, molt amablement, prengueren comiat.
Aquest fet, que si es mira bé no té cap importància, donà peu a la tia Paulina per a parlar, esbrinar i xafardejar
sobre la mena de vida del professor de dibuix.
L'endemà, quan en Melrosada vingué a donar la classe, la tia Paulina ja estava a l'aguait. En Melrosada anà a
la cambra d'estudi; però la tia Paulina no s'aguantava, es posà nerviosa, i per fi va dirigir-se a empendre el
professor.
-Ai, senyor Melrosada, quina gràcia! M'han contat lo d'ahir nit. Quina gràcia! No es pot pensar com he rigut!
Aquesta entrada de la tia Paulina, al pobre Melrosada no n'hi va fer gens, de gràcia; i, no sabent com
pendre-s'ho, digué:
-Ah! sí? Li ho han contat?... Res! Una equivocació tothom la pot tenir.
PART 30
-Però fugi! El meu nebot, amb aquell cap tan gros! imagini's!
Els nens es posaren a riure i començaren a fer disbarats. En Melrosada estava violent, i la tia Paulina es
rebentava per dir una pila de coses. Hi hagué un silenci, i la tia Paulina, canviant de veu, afegí:
-I doncs, crec que no té família, vosté?
-No, senyora. Visc tot sol. Aquí no tinc parents.
-Que no és de Barcelona, vostè?
-No, senyora: sóc del Vendrell.
-Ai! Del Vendrell? Escolti: com va ser, que vostè conegué les madres de Jesús María?
-Oh! Ja fa temps! Jo tinc un cosí jesuïta: el pare Tudó.
-El pare Tudó?
-Que potser el coneix?
-Conti! és el confés d'una amiga meva!
-Doncs sí: el pare Tudó va recomanar-me...
-I fa molt temps?
-Fa deu anys, ja.
-Ai, Melrosada! No es pot pensar quina alegria tinc! Cosí del pare Tudó!
En Melrosada corregí aleshores la làmina d'en Ramonet, que no hi havia per on agafar-la, i la tia Paulina es
retirà; i, veient a la Maria de la Mercè, que anava cap a la cuina, amb una veu molt afectada, començà a dir-li:
-Ai! Que no ho saps? En Melrosada és un home simpatiquíssim, i d'una família molt distingida, i molt piadós,
i molt religiós: és una persona adorable! Imagina't: és cosí del pare Tudó! La Maria de la Mercè quedà amb la
boca oberta. I aneu a saber quina idea estranya, quina combinació meravellosa, bullia en el cervell de la tia
Paulina amb tot allò d'en Melrosada, de la dispesa, del barret, de l'ensiam i del pare Tudó!
II
L'estiu següent els Buxareu no anaren al poblet muntanyenc on jo vaig tenir el gust de conèixer-los. Llur
residència fou una mica més amunt de Montgat, en una torre al peu d'un turonet i a la vora de la platja. La tia
Paulina hi passà unes tres setmanes amb la pretensió de pendre banys de mar; però quan es va veure vestida
d'aquella manera, i que l'aigua li tocava els peus, ja li agafà por de negar-se, i es limità a romandre a la platja
sota una mena de paraigua de lona, llegint els seus autors predilectes i cridant els nebots, que sempre veia a la
boca d'un delfí o de qualsevol bestiassa marina.
Ja s'ha dit que les relacions d'en Melrosada i els Buxareu anaven adquirint un caràcter íntim. Els nens se
l'estimaven molt, i ell els ho aguantava tot. Abans d'abandonar Barcelona quedaren que en Melrosada vindria
a fer-los una visita; i el segon diumenge, a la sortida de missa, s'envià una tartaneta a l'estació de Montgat
perquè anés a recollir en Melrosada.
PART 31
Els nens, quan el varen veure arribar, no cabien en pell: estaven esbojarrats i contents que no s'aguantaven; i
don Gaspar per quí, i don Gaspar per allà; li estiraven les mànigues; el dugueren a una mena de sortidor que
tenia una aixeta d'engany, i l'arruixaren de cap a peus. Li ensenyaren una capsa on tenien marietes de menta, i
una gàbia amb quatre gafarrons de niu i un gos, i una pell de serp, i unes plantes dissecades. Li ho volien
ensenyar tot: fins una bata de la seva mare, que els hi feia molta gràcia perquè tenia clapes vermelles. En fi, en
Melrosada va ser sacsejat, baquetejat, estiregassat. Va suar i va patir, sempre amb aquella dolça rialleta i
aquella santa paciència que el caracteritzaven.
Als nens els divertia l'indumentària estival d'en Melrosada: uns pantalons de color canari i unes sabates de pell
de foca, amb aquella americaneta grisa que ja li coneixien, i una mena de jipijapa falsificat per a guardar-se
del sol.
Don Gaspar complimentà tota la família, i especialment la tia Paulina, que li contà l'estat d'aplicació dels nois,
i els dibuixos que havien fet d'una fruitera, d'una regadora i d'un conill mort.
Arribà l'hora solemne d'anar a taula. En Melrosada no havia menjat mai amb els Buxareu i estava
lleugerament emocionat. Els nens, amb un refinament cruel, no li treien els ulls de sobre: els feia gràcia la
manera com agafava la cullera, com es posava el tovalló, com xarrupà la primera cullarada de sopa; els
compliments que feia, l'admiració que li produïa un entrant generós, i les lluïsors de joia que observaren
perfectament en les nines del seus ulls quan la cambrera entrà una divina i opulentíssima plata de crema. En
Melrosada es tacà l'americana amb aquella fluïda grogor. Això va confondre'l i va fer riure molt als nens.
Després de dinar vingué el cafè a la glorieta. En Melrosada havia menjat bé. Una tebior pesada, i encisadora al
mateix temps, li anava amunt i avall del cos i se li deturava al païdor. El vi havia fet els seus efectes, i el
nostre home es trobava confident, sentimental, i un diàleg amable s'inicià entre ell i la tia Paulina.
* * *
-Aleshores tenia vint-i-cinc anys, donya Paulina. Des d'aleshores, mai més.
-Un artista com vostè el devia sentir d'una manera tan dolça l'amor! Quines coses devia dir! quines paraules!
-Oh pobre de mi! No ho cregui: sempre he estat d'una gran timidesa. Quan em trobava davant d'ella se'm feia
com un nus a la gola. Li volia dir moltes coses! però les meves paraules eren tan pobres! Demés, mai mai n'he
sabut, de dir fineses.
-I com va ser que no tornà més a la casa?
-O donya Paulina! Perquè me'n varen treure. Em prohibiren que hi tornés a posar els peus.
-Però... Melrosada!
-¿No veu que jo només tenia els pinzells, i al pare d'ella no li convenien, aquestes coses? Jo crec que s'havien
fet moltes il·lusions sobre la meva persona; però quan es van convèncer de la realitat...
-I vostè no la tornà a veure mai més?
-Va morir.
-Que és trista la vida!
(Amb un sotrac del balancí que manté les formes de la tia Paulina, la tasseta de cafè ha perdut l'equilibri: unes
PART 32
gotes criminals han tacat els pantalons d'en Melrosada. En Melrosada s'ha esverat: una mirada dolorosa, molt
dolorosa, ha acariciat la grogor maculada... La tia Paulina, ha fet un ai! Un tovalló oportuníssim, impregnat
d'aigua intenta esborrar la desgràcia. Les coses han quedat en son lloc. En Melrosada sent una fredor
desagradable a la cuixa...)
-I la soledat! la soledat!
-Un s'acostuma a tot, donya Paulina. Cregui que he tingut moltes ocasions, i sempre he dit: «-Gaspar, no
t'emboliquis!»
-Vostè ha sabut resignar-se!
-I vostè no, donya Paulina?
-Melrosada, com li diré? Em sembla que sí, però.
-No és molt agradable; però... veu?... a mi, el treball, les lliçons, el tractar tota la vida amb criatures, ja em
sembla que em dóna una certa paternitat... Demés, donya Paulina, allunyant els perills...
-Oh! Ja ho comprenc! Melrosada, digui'm: sense religió, ¿vostè creu que es podrien aguantar, certes coses?
¿Vostè creu que si no hi hagués aquest esperit de sacrifici, aquesta esperança en una vida futura...
-És clar, donya Paulina!...
-Però digui, Melrosada: vostè no es decidiria? no faria un cop de cap?
-Vol callar, donya Paulina!...
-La seva vida solitària, aquesta absència d'una mà amorosa...
-Vol callar, donya Paulina!...
-Però que no es veuria amb cor?...
-Fa tants anys, que ja no hi penso!
La conversa s'ha anat allargant. Som a mitja tarda. Els crits de la canalla desperten la lenta digestió d'en
Melrosada. Els crits són extraordinaris. Tots quatre entren estrepitosament dins de la casa: reclamen a tothom.
Val a dir que el que passa és meravellós.
A la branca més alta d'un eucaliptus s'hi ha posat un ocellot fantàstic, una bèstia que parla. Els nens l'han
cridat, i l'animal ha respost com si fos una persona. La tia Paulina s'ha pensat que potser fóra el mal esperit.
En Melrosada ha perdut la color. En Víctor ha sortit a la finestra de la seva cambra en mànigues de camisa, ha
mirat fixament protegint la vista amb el palmell de la mà, i ha exclamat, ple de joia: -És un lloro!
Aquest esdeveniment, tan fora del vulgar, ha electritzat les ànimes. Els nens volen agafar el lloro, costi el que
costi. Tota la família s'ha situat al peu de l'eucaliptus. L'ocell no té ganes de moure's: sembla que s'hi trobi
com el peix a l'aigua. Amb el bec es frega les potes i les ales, i canta i crida com un desesperat.
El petit plora perquè el lloro no vol baixar, el gran l'insulta, i en Melrosada admira la bella coloració de
l'animal. La Maria de la Mercè diu que no li fa cap gràcia. La tia Paulina creu que aquests animals porten mala
sort. En Víctor ha cridat al jardiner, i s'està empescant el sistema per capturar la bèstia.
PART 33
Per fi al lloro li ha donat la gana de baixar a les primeres branques. Aleshores, s'apuntala una escala al tronc
de l'eucaliptus. Però ¿qui és, el valent que hi puja? Els nens criden: -Don Gaspar, don Gaspar, que ho farà amb
més de compte!- Els grans callen. El lloro se'ls mira amb amabilitat. Ningú es decideix.
En Melrosada, lívid, però heroic, ha agafat el tram de l'escala. La tia Paulina diu: -Que se li tirarà a la cara!-
En Melrosada somriu, però no les té totes. Quan el lloro veu que li busquen el cos, llança una mena de ronc
terrible i es fa enrera. En Melrosada li posa la mà al clatell. El lloro el pica horriblement amb el seu bec
poderós, però en Melrosada defensa l'honor: agafa el lloro com si fos un conill casolà, i el baixa satisfet, amb
tota la mà plena de sang.
Els nens deliren, salten i ballen, i emboliquen la bèstia amb un davantal de les minyones. El lloro renega com
un oriol; però, tapat de tal faisó, ja no pot picar ningú i està completament indefens.
Després d'aquests incidents es procedeix a ficar el lloro dins d'una gàbia. Amb tot això ha arribat l'hora de la
partida de don Gaspar. Però qui pensa en el professor? Els nens només estan per l'ocell. En Melrosada els ha
dit adéu d'una manera molt tendra; però la canalla no deixa de mirar el lloro.
* * *
En Melrosada va seure a la taula rodona de la seva dispesa. Ja tots havien sopat, i sols restava el fum dels
cigars i unes quantes pallarofes d'ametlla torrada, rapa de moscatell, els tovallons desfets, la conversa pàl·lida,
un aire calent que entrava pels balcons, el soroll dels tramvies... En Melrosada estava una mica marejat i no
tenia gens de gana: el dinar dels Buxareu l'omplí generosament, i encara no l'havia digerit del tot. S'empassà
quatre cullerades de sopa, una tristesa de verdura, i no volgué menjar res més. El potet del bicarbonat va fer
els seus serveis; abandonà el menjador i s'entaforà a la seva cambra.
Impossible ficar-se al llit, ni treballar, ni fer res. El bon home agafà la clau del pis, i va sortir, carrer de
Salmeron avall, Passeig de Gràcia avall, fins a arribar a la Gran Via. Aleshores va seure en una cadira
d'aquelles que es paga deu cèntims, cargolà una cigarreta, i s'abandonà als seus pensaments; i el passat
melodramàtic es presentà davant del seu esperit amb uns aires de pel·lícula italiana.
Ell tenia vint-i-dos anys. Vivia amb la seva mare a la Plaça de les Beates. A la seva mare no li agradava gens
que fos pintor. Algun cop havia repassat els seus papers, i li trobava uns ninots que l'esglaiaven: aquelles
acadèmies que dibuixava en Gaspar a la classe de natural... Li semblava impossible, a la seva mare, que es
pogués ser bona persona fent aquelles coses: l'ànima del seu fill no podria salvar-se de cap manera. Ell prou
deia: -Però, mare, si ja està permès! si fins el Papa, a Roma, té figures d'aquesta mena, i ens obliguen a
copiar-ho. La pobra vella no n'entenia res, de tot allò, i sempre acabava dient: -Fes, fes, fill meu, si aquesta és
la teva vocació. Per això hem vingut, els pares, per sacrificar-nos pels fills...
Aleshores en Melrosada somiava en París, però impossible guanyar cap pensió: a finals de curs tenia les
pitjors notes. S'havia ficat a la barretina que tenia de ser pintor, però tots els professors estaven convençuts
que mai faria res. Els diumenges se n'anava als afores amb els pinzells i les teles, i vinga empastifar de verd i
groc i blau; i li sortien uns cromets tristíssims, que regalava a algun amic de la casa o els hi comprava per
quatre quartos un beneficiat de Sant Francisco molt aficionat a la pintura.
De tant en tant duia alguna tela a can Parés, que restava en un recó i no la mirava mai ningú, o l'adquiria un
comerciant de blat que era de Balaguer i volia regalar-la al casino de la seva ciutat natal. Una vegada,
d'amagat de la seva mare, va pintar una figura una mica atrevida, que ell titulà Danae. Aquesta pintura fou el
fruit d'una primavera turbulenta, i la va vendre, a bastant bon preu, per decorar la casa sospitosa d'una tal
senyora Ignasieta.
La mare d'en Melrosada estava indignada amb ell, perquè volia que li pintés la seva Santa per tenir-la a
PART 34
l'alcova. La bona dama es deia Rufina, i en Melrosada no sabia com fer-s'ho. Després de molt patir va trobar
una estampeta francesa de Santa Rufina, i amb aquell model produí una desgràcia de color blau i de color rosa
que fou l'admiració de tot el veïnat.
Aleshores era el temps que estava de moda la pintura històrica. En Melrosada, que era un entusiasta d'En
Guimerà i d'En Picó i Campamar, ideà una tela monstruosa: l'Assassinat del Príncep de Viana. Va exposar-la
no sé on, i va tenir un gran èxit. Actualment és a les golfes d'una casa de Granollers. Aquella tela li
proporcionà la primera classe de dibuix. Després vingueren altres classes, i en Melrosada pogué viure
decentment i ajudar la seva mare.
Hores dolces de joventut!... les nits del taller on es recitava L'Atlàntida; aquell cafè pres en companyia d'En
Bonaplata, les barbes d'En Rius i Taulet i la font màgica de l'Exposició! .En Melrosada lluca aquestes coses, i
veu en una estrella petita una lluïssor dolorida, com si allí dalt, misteriosament, romangués pura tota la
història del seu amor.
Era una mica grasseta. No era bella, que diguem, però s'apretava la cintura amb una gràcia divina. La veia tots
els matins acompanyant la seva mare. Ella li mostrà la seva ànima, i ell la gronxà dins l'onada tèbia de totes
les seves il·lusions. Però el pare governava una confiteria del carrer de Sant Pere més baix, i no estava per a
artistes. Ell li deia la Fornarina, i ella s'apagà com un llumet el dia de Sant Esteve. ¿De quin any? Fa ja tant
de temps! En Melrosada va anar a l'enterrament, i en acomiadar-se del dol, no s'atreví a donar la mà al pare de
la difunta.
Després, la protecció del seu cosí jesuïta, el tractar amb directors, rectors, prefectes, superiores i assistentes;
les impertinències dels burgesos, la dolenteria de la canalla, l'agonia de les seves il·lusions; i la soletat, i l'anar
fent la viu-viu, i arreplegar els dinerets, i donar-se gustos de tant en tant!
Pobre don Gaspar Melrosada, vendrellenc resignat! La natura, els nens, el dinar dels Buxareu, les picades del
lloro, la conversa de la tia Paulina li havien remogut les entranyes. Aquestes coses mai serien per a ell. El seu
art era gris com una secretaria d'hospital. L'adaptar-se a la sensibilitat de les monges, i a les flors absurdes que
feia copiar a la canalla, li havien aigualit el virus revolucionari que encengué la seva joventut. La pintura li
causava una trista indiferència: ja no sentia res. Els rossinyolets i les roses de te que pintava maquinalment
sobre un setí de color de carbassa, eren per a ell el positiu, perquè li proporcionaven la vida.
A l'acostumar-se a viure sol, a acariciar les criatures dels altres, i a mirar dolorosament la dona del proïsme
sense tenir esma de començar una petita aventura!...
-Però què hi fa?- pensa en Melrosada. -Què hi fa si es pot aguantar damunt de les cames, una mica fluixes,
aquest cos magre que va fent i va tirant! ¡És tan bona de pendre, una tassa de cafè al Suís o al Lion d'Or!...
Així un s'estalvia mals de cap. Com m'ho faria si tingués fills? Com els donaria carrera a tots? ¿Com podria
comprar tants parells de sabates i tants barrets, i la incomoditat de la casa? Potser l'amor de la meva dona ja
fóra apagat; potser hauria vist la seva mort; potser m'hauria estat infidel! Ara ningú em molesta, ningú em
demana que comparteixi el poquet que tinc... I, fet i fet, el poder fer el que un vol, i que ningú es fiqui en les
teves coses...
En Melrosada va pensant, i es va fent petit, petit, dintre la closca de nou del seu dolç i trist egoisme. A l'altra
banda de passeig s'hi veuen els llums de l'Orxateria Valenciana. Dues noies rosades s'han ficat dins d'un auto,
que se'n va Passeig de Gràcia amunt. En Melrosada les ha vistes un moment, i l'ha molestat la pudor de la
benzina.
En Melrosada decideix anar a dormir. S'ha enfilat en un imperial de tramvia. L'imperial va ple de gent
barroera. Entre les fulles dels arbres del passeig es veuen les estrelles. En Melrosada sent una frescor
deliciosa, i s'entristeix pensant en la xafagor de la seva cambra i els roncs d'un veí seu espiritista.
PART 35
III
Era el març marçot, aquell que «tira la vella al sot i la jove si pot». Sota un paraigua petitet, dues dames
inútilment volien lliurar-se de la pluja. Caminaven per la vorera del carrer de Casp i acabaven de sortir de la
església dels Jesuïtes. El rellotge de Novetats marcava dos quarts de nou. Les dames venien dels exercicis
espirituals; i, encara que no sé de què tractava la plàtica d'aquell matí, per fer bonic, suposarem que requeia
sobre la murmuració.
De sobte, una de les dues persones, sortint del to baixet de la conversa, engegà una rialla aguda i digué:
-Que ets boja! ¿Aquest és el partit que treus dels exercicis?
L'altra dama continuà parlant baixet, sense que la immutessin ni les rialles ni les consideracions de la seva
acompanyant; i anava tan capficada amb la conversa, que de poc no ensopega amb un ramat de cabres.
La dama de l'escarafall era baixeta, prima, lleugera, viva i graciosa com una merla, cuidada, pentinada,
endreçadeta. Tenia l'aspecte d'aquelles persones nervioses que es lleven molt de matí, que estan acostumades a
cridar i a tenir-ho tot a punt, que tot el que les rodeja és més net que una plata, que són cumplidores, que per a
tothom tenen una parauleta i saben fingir admirablement; en fi, una d'aquestes precioses barcelonines que són
una perla o un tresor.
L'altra dama, ja la coneixem prou: era la tia Paulina.
Estemordides per la pluja i la fresca, una idea atrevida i agradosa va omplir-les d'il·lusió. Aquesta idea era una
calaverada matinal: decidiren anar a pendre xocolata a l'Orxateria Valenciana.
Vet aquí que enfilaven pel carrer d'en Pau Clarís fins a arribar a la Gran Via, i es deixaren caure en aquell
amable establiment, que, diguin el que vulguin, és el millor de Barcelona dintre del seu ram. Allí les dues
dames plegaren el paraigua; l'abandonaren, juntament amb els rosaris i els llibres de devoció, en una cadira; i,
refetes de la inclemència del carrer i amb una goluderia comprimida, demanaren dues xocolates a l'espanyola,
amb ensaïmada.
-A mi no m'agrada, a la francesa: no és del nostre temps.
-Ai, sí! És massa dolç! Jo no sé acabar-m'ho.
-Doncs sí, Paulina: no sé què t'has cregut de mi...
-Isabel, no és cap disbarat, no és cap disbarat. Compta que des del moment que te'n parlo... i ja saps que jo
t'estimo, Isabel.
-Sí; però... què vols que et digui!... una persona que ni la conec... Em ve tant de nou, tot el que em contes
avui!... Mira, Paulina: no és per a nosaltres, això.
-Però, Isabel, si ets una polla! No tens cap dret de parlar d'aquesta manera, Isabel, filla meva. Et conec de tota
la vida: jo sé el que et convé.
-Et fas moltes il·lusions, Paulina...
-Oh, no ho creguis! Em penso complir amb el meu deure. Ja saps que, com a tenir experiència, en tinc més
que tu, com a conèixer el cor, Isabel! I jo el teu cor l'endevino tan bé! sé que et fa tanta falta, un maridet!
PART 36
-No sé, no sé, Paulina: em sembla que somies.
-I calla, tonta! què tinc de somiar! Tu vols ser contemplada, vols ser estimada. Tu no ets de les que es
resignen, com jo. Tu vas plorar molt la mort del teu Alexandre; però eres tan joveneta! No tenies de quedar-te
vídua; era un crim (Déu me perdoni!), era massa dolorós per a tu, que et faltés el consol, l'amor, tan de sobte!
-Sí, Paulina, sí; però Déu va voler-ho d'aquesta manera.
-I Déu no vol que et sacrifiquis més: ets jove, encara, Isabel!
-Però que t'has cregut, de mi, Paulina?
-No m'he cregut res, tonta; no m'he cregut res. Però la teva Paulina no has d'enganyar-la. Estem soles, Isabel:
em pots parlar com al confessor. Creu-me, és per a tu; et resultarà que és el teu marit que torna; et sentiràs
tendra per a ell; semblarà que comença de nou l'abril de la teva vida.
-Mira, Paulina: tu estàs informada del que em passà, fa ara quatre anys, amb en Martínez, el coronel.
En Martínez va cortejar-me, m'omplí de deferències i delicadeses. Jo t'ho confesso: en Martínez m'era
simpàtic; sentia una cosa que m'atreia cap a ell; era cavaller, distingit; no tenia fills; encara feia goig; la vida,
al seu costat, potser m'hauria estat dolça; però un respecte, una por, un no sé què dir-te Paulina, i la gent, i el
que pensarà la gent... Vaig consultar-ho amb el doctor Mas: fins el doctor Mas ho veia amb bons ulls. Però no
podia, Paulina; i sempre, sempre (tu ho saps), vaig refusar totes les proposicions, i no vaig donar ni així de
motiu perquè ningú enraonés de mi. ¿I ara, Paulina, em véns amb aquestes coses?...
-I fuig! L'una cosa no té res que veure amb l'altra. En Martínez no et convenia per res. Estava destinat a Gijón.
Imagina't! Aquell clima potser no t'hauria provat, tenies de deixar totes les relacions d'aquí; et segrestaves,
Isabel. Demés, en Martínez! un militar! i castellà!... Un home carregat de manies! Tu t'hauries tingut de
sacrificar als seus gustos, a la seva manera de viure...
-Però, Paulina, m'era simpàtic, i potser l'hauria estimat...
-Però si el coneguessis, en Melrosada! si el coneguessis! És tan bo, tan carinyós, tan pacient!... tracta d'una
manera als nens!... Potser Déu us beneiria. Ves a saber, Isabel: potser...
-O Paulina! Això no! Aixó...
-Però, Isabel, per Déu! no hi ha res impossible; i tu ets jove, encara; i ell...
-No, no, Paulina! Jo no sé per què em parles d'aquestes coses!...
La xocolata estava al punt; l'ensaïmada calentona. L'últim trosset va escurar completament la xicra de Paulina.
Isabel havia finit ja l'ensaïmada i romania una remica de xocolata al fons, que la dama va ingerir amb una
enèrgica inspiració, acariciant la xicra amb els llavis molsudets. Després les dues dames fregaren l'índex i el
polze amb aquella misèria de paper fi que donen. La Paulina pagà per totes dues, i sortiren, amb el paraigua
estès, fent saltironets per evadir els xifolls i amb molt de compte per a no relliscar.
* * *
Feia molts dies que jo no havia vist els Buxareu. Aleshores al Cine Ideal hi havia un abonament de tres dijous
per a no sé quin fi benèfic. Unes parentes que tinc varen posar-me la pistola al pit, i em feren acceptar un
cartronet que em permetia l'entrada al cinema. Com que jo no tenia cap interès a anar-hi, vaig deixar passar els
PART 37
dos primers dijous; i el tercer recordo que s'esqueia en un d'aquells dies que et mors de fàstic, i el cartronet
criminal va solucionar-me la tarda.
Al punt d'arribar al cinema tot estava gairebé ple. Per remei vaig trobar una cadira buida, i m'adoní que seia al
costat de la Lluïseta. Passem per alt allò de la canalla que et ve amb el paquet de confits i, si no els en
compres, quedes malament; passem per alt les tonteries que la Lluïseta i jo vàrem dir de primer moment, els
compliments, etc.; i, per aguantar el caliu de la conversa, tinguérem de dur-hi un element exòtic a les nostres
ànimes.
La Lluïseta em digué que a la seva família passava alguna cosa sensacional: naturalment es tractava de la tia
Paulina. Aquesta dama havia fet manifestacions públiques d'un projecte seu: el casament d'en Melrosada.
Ens trobàvem davant d'un cas que demostrava el poder de la tia Paulina. La tia Paulina, obeïnt purament i
exclusiva a la fantasia seva, va imposar en Melrosada a la família Buxareu. Don Gaspar Melrosada no era res
més que un professor tímid, encara. La tia Paulina va convertir-lo en amic, i després en ésser indispensable a
la família. En Víctor Buxareu sabia perfectament tots els punts que calçava don Gaspar, però no vacil·là a
fer-lo participant de les intimitats de la casa.
Tot fou obra de la tia Paulina. Ella, inclús, va desvirtuar-lo com a professor i va desprestigiar els deixebles,
fins a ser la classe de dibuix una cosa que només existia de nom. I el bo és que en Melrosada s'hi trobava
divinament, entre els Buxareu; i als Buxareu els semblava, en Melrosada, l'home més prudent i més educat,
ple de delicadeses i tresors amagats.
-És un senyor tan callat, tan discret! Fa companyia i no amoïna mai.- Això es sentia dir cada dos per tres. Però
fins aquí la tia Paulina havia triomfat en una forma normal. Qui conegués una mica la tia Paulina hauria vist
que aquestes coses no la satisfeien prou. Ella estava decidida a imposar als seus nebots una cosa més
complicada i més divertida: el casament de don Gaspar.
S'ha de dir que la tia Paulina ja havia alçat la llebre, i el pobre Melrosada n'era peix, de tot el que es
combinava a base de la seva persona; però no hi feia res: la tia Paulina estava convençuda que en aquest cas
en Melrosada era l'element més fàcil de manejar. Li havia tantejat el cor, i el cor s'havia negat. -Millorpensava la tia Paulina: -per alguna cosa sóc jo qui sóc. Estaríem frescos! Que tota una Paulina Buxareu
tingués d'inquietar-se per les manifestacions del cor d'un Melrosada! D'aquests cors se'n té el que es vol.- I tot
el pla estratègic de la tia Paulina estava perfectament pesat i meditat.
La conversa que aquella tarda de cinema vaig tenir amb la Lluïseta tenia per tema únic el casament d'en
Melrosada. A la Lluïseta li feia l'efecte d'un títol de comèdia de màgia, però que fa riure molt.
La tia Paulina no sabia per quins mars navegava, segons la Lluïseta. Demés s'exposava terriblement, perquè
en Víctor era molt bona persona, però la tia Paulina anava sempre per un més difícil.
Totes aquestes coses es desprenien de les paraules de la Lluïseta, i quan arribà a lo del més difícil es ruboritzà
una mica i va parar el discurs. Després, tímidament, inicià: -¿Ja se'n recorda del que la tia Paulina pensà de
nosaltres?
Pobra tia Paulina! ¿No li sembla que es necessita veure-hi poc?...
Feia molt temps que jo no pensava en la Lluïseta. La veia de tant en tant, i lo d'aquell estiu estava esborrat per
a sempre. La Lluïseta era, per a mi, una de tantes donzelles que hom coneix i procura estar-hi bé, com és
natural. Però jo em feia creus en veure que aquella noia, aprofitant lo d'en Melrosada (que no tenia cap interès
per ella), aprofitant les estravagàncies de la tia Paulina, recordava una cosa que, encara que la tia Paulina s'ho
hagués imaginat, jo no vaig donar-me mai per al·ludit, i la Lluïseta ella mateixa demostrà finament no
PART 38
enterar-se de res. Aquestes paraules de la Lluïseta van desconcertar-me, i fins em varen indignar: és que la
Lluïseta volia riure's de mi? ¿Volia venjar un il·lusió que jo li hagués defraudat? ¿Era, purament i simple, un
acte de tonteria, d'inconsciència? Jo no ho sé, però recordo que, amb tota la fredor possible, vaig respondre:
-Com vol dir? No l'entenc, Lluïseta. No sé a què fa referència.
Quan jo vaig acabar de dir això, s'encengueren els llums del cinema i vaig veure que la cara de la Lluïseta
s'havia tornat bastant més vermella del que ella hauria volgut... i em digué, per tota resposta. -¿què li deia?...
estava distreta. A mi em va semblar massa cruel insistir sobre el que acabava de passar, i vaig fer un canvi de
conversa. La Lluïseta s'anà calmant, i ens despedírem amablement quan s'acabaren les pel·lícoles. Jo vaig dir
que un dia d'aquells aniria a pendre cafè amb els seus germans.
A la sortida del cinema vaig veure un minyó desconegut per a mi, que s'acostava a la Lluïseta i a la senyora
francesa que l'acompanyava. Tingueren una conversa ràpida. El minyó se n'anà cap a la plaça de Catalunya, i
la Lluïseta romangué al passeig de Gràcia, esperant, sens dubte, el tramvia que la dugués a casa seva.
Què volia dir, tot allò? ¿Qui era, aquella persona desconeguda?... A mi, no sé per què em semblava que les
paraules que m'havia dit la Lluïseta i aquell subjecte devien tenir alguna relació, i vaig anar pensant; fins que,
després de sopar, el meu amic T... em va treure de dubtes.
-¿Que no saps- digué -que la Lluïseta Buxareu té novi?
Jo vaig fer una mostra d'astorament, i el meu amic continuà.
-Però ¡que és estrany, amb la intimitat que tens amb els Buxareu, que no ho sabessis! S'ha de dir una cosa: el
novi no és conegut de la casa. És company meu de col·legi: en R... No el coneixes?...
Jo vaig respondre negativament: no el coneixia ni n'havia sentit parlar mai. El meu amic continuà: -Sí, és cosa
d'aquesta tardor. I bé, ¿què em dius? Perquè a tu t'havia interessat molt, la Lluïseta. Vaja! No facis el desentès.
El meu amic T... és d'una infelicitat i d'una incomprensió fora de mida, i no tenia per què desmentir les seves
afirmacions respecte al meu interès. La seva important revelació dels amors de la Lluïseta m'havia tret un pes
de sobre (no gaire gros: s'ha de confessar). Així trobava jo una explicació a les paraules de la Lluïseta... No
era atreviment ni venjança: era satisfacció, pura satisfacció, era una manera originalíssima de fer-me saber que
tenia novi. Jo afirmo la meva estupidesa; no ho vaig compendre ni remotament. Si li ho hagués comprès, és
clar que no m'hauria indignat ni m'hauria desconcertat, ni hauria molt menys contestat el que vaig contestar.
La torbació de la Lluïseta va ser deguda a la manera com jo vaig interpretar les seves paraules.
Tot em sembla claríssim: és natural que ella, estimant un altre home, es cregués amb el dret, una mica egoista,
de dir-me el que m'havia dit. Jo vaig alegrar-me que R... fos novi de la Lluïseta. No sabia les condicions
espirituals d'aquest R., però tant se valia: estava seguríssim que la Lluïseta era feliç.
* * *
Com s'ha dit, en Melrosada no sabia res, i la tia Paulina ja havia parlat set o vuit vegades amb la seva amiga
Isabel i havia anat a veure el pare Tudó. La tia Paulina sabia que la Lluïseta tenia novi; però (mireu el que són
les coses!) amb lo d'en Melrosada i la vídua, no veia res, ni sentia res, ni s'interessava per res, que no fos el
negoci absurd que portava entre mans amb tanta discreció, segons ella mateixa afirmava.
A casa d'en Víctor tothom s'en reia. Després en Víctor se'n començà a atipar, i digué seriosament a la tia
Paulina que no es posés més en ridícul ni es fiqués allí on no la demanaven. Però la tia Paulina en lloc de
callar i ofendre's, va defensar d'una manera tan vehement l'acte meritori que feia procurant aquell enllaç, que
seria la salvació de dues ànimes i la felicitat de dues vides, que en Víctor no tingué altre remei que deixar-se
PART 39
convèncer i dir a la tia Paulina que feia molt ben fet.
Amb qui trobava, la tia Paulina, un gust especial a dialogar sobre el projectat matrimoni, era amb el sogre d'en
Víctor. El sogre i la tia Paulina no s'havien dit mai res, i, amb motiu d'aquestes conspiracions matrimonials,
arribaren fins a trobar-se simpàtics mútuament. El sogre d'en Víctor era un homenet baixetó i prim amb una
barbeta blanca punxaguda i uns ulls vius. La seva característica és que tant si era hivern com estiu sempre duia
un barret fort negre d'una moda ancestral. Se'l veia amb aquell fòtil tenebrós que se li menjava el cap fins
arran d'orella.
Aquest bon senyor havia fet de viatjant de comerç abans de les seves hores daurades, i coneixia una pila de
coses inútils i sense cap interès, de les quaranta nou províncies d'Espanya. Aquestes coses les retreia sempre
amb gran luxe de detalls. Per exemple: deia que a Santillana del Mar, on dugué un mostrari de botons, hi
havia una casa que era la més vella de la població i que no tenia altra particularitat que aquesta de ser la més
vella. Quan es parlava de formatges, sempre retreia un cèlebre formatge fruït a Cartagena, i estava una hora
contant que era tan bo que se'l va menjar tot.
Doncs a aquest cavaller, la tia Paulina li explicava les opinions del pare Tudó i la necessitat que tenia en
Melrosada de contraure matrimoni.
-¿No ho veu que, sense una dona que li recordi les obligacions del cristià, aquest home està perdut?
Tal argument, al sogre d'en Víctor no li feia cap efecte; perquè ell, encara que complia perquè no fos dit, les
obligacions del cristià les desconeixia totes; però opinava que un home tan simpàtic i tan bo com en
Melrosada no era fet per viure a dispesa ni per privar-se d'una tassa de til·la ben remenadeta, ensucrada amb
tot amor i que estigui ben bé al punt de ser engolida.
Jo, al cap de pocs dies d'haver vist la Lluïseta al cinema, em vaig presentar a casa els Buxareu a primera hora
de la tarda. Com passava molts dies, en Melrosada s'havia quedat a dinar amb els Buxareu. Jo vaig procurar
estar a la vora de la Lluïseta i fer-li al·lusions al seu amor. I la Lluïseta em parlà del seu novi, com l'havia
conegut, com es veien: m'ho digué tot amb una franquesa amable. Ningú, ni la seva cunyada ni en Víctor, ni la
gent que frequentava la casa amb més assiduïtat, en sabien res, del seu amor. I la tia Paulina ho sabia, però
estava boja amb en Melrosada. La Lluïseta era la primera vegada que parlava confidencialment (segons ella
em digué) de totes aquelles coses.
Mentre durava la nostra conversa, arribà la tia Paulina amb un paquet a la mà. El paquet era petit. Jo vaig
poder llegir carrer de la Boqueria. El número de la casa es perdia entre els doblecs. La tia Paulina en féu
ofrena a en Melrosada. Era una corbata de color cirera amb unes ratlles negres.
Tothom digué que era de molt bon gust, i ningú s'atreví a riure. En Melrosada, consternat, manifestà que no se
la sabia fer; i la tia Paulina li digué: -Vingui, sant baró.- Li féu deixar la tassa de cafè, li va treure un llacet
escanyolit que duia al voltant del coll, i començà a fer un nus magnífic, mentre en Melrosada, una mica torbat,
mantenia el cap en l'aire i aguantava l'alè per no molestar la tia Paulina.
IV
-Però, senyora meva, li prometo que pica en ferro fred.
-Què ferro fred! què ferro fred!...
-Sí, Paulina: cregui'm. Jo li agraeixo molt, però no em vingui amb aquestes coses, pobre de mí! No veu que he
fet tard?
PART 40
-Miri, Melrosada: si no es posa més racional m'incomodaré.
-Però escolti: per què vol que em casi, jo? A veure! ¿Per què s'ha ficat dins del cap una cosa tan impossible?
-Impossible!...
-Sí, senyora, sí.
-Miri, Melrosada: vostè no en sap res, de tot això. Deixi'm fer a mi...
-Però, es pensa que tinc posició?...
-Posició? Ara em surt amb lo de la posició?...
-Miri, Paulina: si és qüestió de fer broma, tota la que vulgui; però em sembla que ja dura massa dies. Els seus
nebots ho saben, veig somriures de malícia per tot arreu; I... demés, Paulina... cregui'm (li ho tinc de
confessar): vostè em fa més mal del que es pensa.
-Bé, s'ha acabat: no n'hi parlaré més.
-Però no s'enfadi; Paulina! Mare de Déu! Jo no vull molestar-la. Si li ho agraeixo molt, tot el que fa per mí!
-M'ho agraeix? ¿I em ve a suposar que jo li gasto bromes?
-Miri, Paulina: li prego que no s'ofengui, però escolti'm, que ara li parlo sincerament. Jo, pobre de mi, he dut
una vida limitada, desgraciada: m'he resignat a ser un bon celibatari; he fugit de les dones; a poc a poquet els
meus sentiments s'han assecat; la flama de la meva joventut és morta per a sempre! I duent aquesta vida
arregladeta, sense soroll, he acabat sent una mica feliç i a no envejar res. El meu treball agradable, el tracte
amb gent educada i de bones costums, m'ha omplert aquests cinquanta anys de vida. Ja ho sé, que no sóc vell;
que, gràcies a la meva bona conducta... però Paulina, tingui pietat de mi: les seves bromes, les seves paraules,
m'han despertat una pila d'il·lusions mortes, que jo no puc realitzar; m'ha fet somiar en una vellesa tranquila al
costat d'un ésser estimat. I això, Paulina, vostè ja ho veu, que és impossible...
-Miri, Melrosada: impossible no hi ha res, per a Déu Nostre Senyor.
-Però... Paulina: ¿què té que veure Déu Nostre Senyor amb aquestes coses?
-No digui heretgies, Melrosada; no digui heretgies!...
-Però... escolti: ¿per què em vol fer casar amb una persona que no conec, amb una persona que... Pobre de mi!
-Què volen dir, aquestes paraules?
-Volen dir que ¿com vol que faci, per a conquistar una dona? Què tinc jo?
-Melrosada, vostè té una ànima d'àngel, té una noblesa que l'honora, té uns sentiments...
-Calli, calli, Paulina!...
-Demés, Melrosada, té un cosí jesuïta.
-I quin pito hi toca, el meu cosí?
PART 41
-Quin pito hi toca? Doncs senzillament, que jo ja l'he vist dues vegades, i li he parlat d'aquest matrimoni...
-Però... Paulina!...
-I que és el confés de la meva amiga...
-Però... per Déu!...
-Sí, senyor, sí; és el confés de la...
-Miri, Paulina: vosté em farà tornar boig! Apiadi's de mi!... ¿Com vol que me'n surti d'aquestes inquietuds en
què vostè em fica?
-Com vol sortir-se'n? ¿que no hi soc, jo, per a ajudar-lo? si aquestes inquietuds són la seva salvació!... Miri,
Melrosada: no es doni aquests aires de persona caiguda: Ai! ¡quina ràbia!
-Què vol que hi faci?...
-Oh! No res, no farà, si és d'aquesta manera: Melrosada, no m'ho agrairà mai! Miri que em fa lluitar en unes
condicions que no sé, no sé com me'n sortiré. Però té sort que ha anat a caure a les meves mans!...
-Però, Paulina, si és vostè que...
-Prou, Melrosada, prou.
-Pero... Paulina!...
-Prou, li he dit. I no se m'esveri, ¡Mare de Déu!, no se m'esveri!...
-No! si amb vostè és inútil! He perdut la voluntat...
-Vostè m'ha de creure a mi... i res més. Aquesta tarda, a dos quarts de sis, al bar del «Siglo»; vostè farà veure
que llegeix diaris; però vigili, eh? I quan em vegi arribar recordi puntualment totes les meves ordres. Ho té
entès?
-Ho faré per dar-li gust.
Aquesta conversa fou tinguda en el tramvia. Eren les quatre de la tarda. Paulina Buxareu baixà al carrer de
Provenza, i deixà el pobre Melrosada més ple de dubtes que mai, més esverat que mai. Dintre una hora i mitja
alguna cosa sensacional vindrà a treure'l d'aquella tranquil·litat migrada en què vivia. I tot, per què? -pensava
en Melrosada.- Perquè a aquesta bona senyora se li ha ficat al cap. I ¿que no era home, en Melrosada? que no
sabia espolsar-se les mosques? Potser sí, però... El tramvia arribà al carrer de Casp, en Melrosada digué al
conductor que parés, i ràpidament, sense veure ningú, pres de la febre, s'encaminà al convent dels Jesuïtes.
En Melrosada pujà, suant, unes escales, fins que arribà al segon pis. Es ficà pel corredor obscur on hi havia
diverses cel·les amb uns lletrerets enganxats a les portes que feien saber els noms dels jesuïtes que les
habitaven. Arribà davant de la cambra del pare Tudó. Una mena de cordillet que duia una punta d'escuradents
a l'extrem servia d'indicador en un quadre on es llegien coses així: En la capilla, En la biblioteca, En el cuarto
del P. Rector, Fuera de casa, etc.
En aquells moments el palet indicador no assenyalava cap d'aquestes coses: penjava del cordill simplement; i
això volia dir que el pare Tudó es trobava en la seva cambra. En Melrosada donà un copet a la porta, i des de
PART 42
dins contestaren: -En davant!
El pare Tudó era de Manresa. Devia tenir uns cinquanta anys; llarg, prim, unes grans ulleres, uns pòmuls
sortits; enraonador, nerviós, sempre estava fredolic, estossegava i fregava de mans contínuament.
Quan va veure el seu cosí, amb la cara riallera li cridà: -Endavant, endavant, heretge! ¿Quins vents et porten?
-Mira, Ignasi- va fer en Melrosada, -perdona'm que et vingui a molestar; però em passa una cosa...
-Què et passa? què et passa? Seu. Vina, sant cristià, vina.
-Escolta: tu conèixes Paulina Buxareu?
-Psè!...
-I una vídua que es diu Isabel Avellana?
-Psè!... Bones minyones, bones minyones!
-I no estàs enterat de res?
-Bé! què vols que et digui? Concreta una mica...
-Aquestes senyores t'han parlat de mi?
-Veuràs, Gaspar, veuràs. L'altre dia vingué la senyoreta Buxareu, i em parlà de tu...
-I què?
-Gaspar, són coses que les has de tractar amb la teva consciència. No ho sé: tu veuràs; tu diràs el que et convé.
-Mira, Ignasi: estic desesperat...
-Gaspar, un cristià no ha de dir mai aquestes coses. Que vols? Vols un consell?
-Sí, un consell. Per això he vingut: per demanar-te consell.
-¿Tu saps ben bé què és, el sagrament del matrimoni?
-Home, em penso saber-ho. Ho suposo, vaja.
-¿Tu estàs decidit a ser un bon casat, a complir com a bon cristià, la llei de Déu?
-Home, Ignasi, em penso que em coneixes!
-Són coses molt serioses, Gaspar; són coses molt serioses. Sancta, sancte tractanda.
-Sí, sí; però aquesta tarda... aquesta tarda...
-Aquesta tarda... què? Digues, Gaspar.
-La tinc de veure, i ja...
PART 43
-Però que no la coneixes?
-No!
-Però, Gaspar! ¿no la coneixes i véns a demanar-me consell?
-¿Que no t'ho ha contat tot, la senyoreta Buxareu?
-Fill meu, jo vaig deduir de les seves paraules que era cosa feta. Jo fa tres anys que sóc el confés de la vídua
Avellana: t'he de dir que és una dona angelical; que s'està hores i hores al confessionari contant-me històries
inútils, i que no m'havia dit res, absolutament res, d'aquest matrimoni. Però les paraules de la senyoreta
Buxareu...
-I quines són aquestes paraules?
-No t'atorrollis, Gaspar. La senyoreta Buxareu em digué que tu havies mirat la vídua Avellana amb
insistència; que la vídua Avellana no era esquerpa als teus sentiments; que, sent jo el confés de la vídua
Avellana, procurés, amb el meu consell, que els vostres desitjos es realitzessin santament...
-Mira, Ignasi: jo estic boig, estic malalt; no sé què em passa!... No sé què fer. No sé si la senyoreta Buxareu és
el dimoni que em vol perdre, o és el meu àngel de la Guarda. No sé si estic enamorat o no n'estic: aquesta
vídua Avellana, que no conec, tan aviat m'atrau d'una manera irresistible, com em sembla que no té res que
veure amb mi.
-Vaja, Gaspar, vaja: no n'hi ha per tant, no n'hi ha per tant; calma...
-Mira: jo vaig entrar com a professor de dibuix a casa els Buxareu... Oh! ¡Tant de bo que no hi hagués posat
mai els peus! Aquesta tia Paulina m'ha fet un desgraciat. I, per altra banda (no ho sé, no ho sé! què vols que et
digui), allí no em falta res: la família m'estima, m'omplen d'atencions. A mi em sembla que abuso d'ells, que
no faig el paper que em pertoca. La tia Paulina s'ha ficat dintre els meus secrets: no em deixa; m'ho fa dir tot.
Jo no sé per què s'ha entossudit a voler que jo em casi. Jo, que no tinc un no per a ningú; que m'he deixat
regalar i festejar; que indignament he cobrat uns diners que no m'havia guanyat; que... ¡no sé què dir-te,
Ignasi! Jo era un home tranquil, egoista: no pensava ja en les dones... I ara, he canviat: ara em sembla que la
meva vida ha estat una equivocació; que hauria d'haver treballat per una dona, per uns fills; i la idea del
matrimoni encara em tempta... Ai, Ignasi, ja ho veus! sóc un pobre home, amb la meva falta de medis; un trist
professor sense recursos. No tinc dret a tenir aquestes pretensions de casar-me amb una vídua jove, una dona
d'una educació superior a la meva, que quan la vegi em sentiré torbat, que no sabré què dir, i que la vida amb
ella em serà un turment; perquè jo, ja ho saps, no tinc tracte, no sé fer certes coses, em torno vermell, sóc un
desgraciat...
-Bé, no ploris, Gaspar, no ploris... Tot, tot es pot arreglar.
-Sí; però, veus?, em sembla que estic més serè; veus?, ara m'he tret un pes de sobre... Necessitava dir-ho a tu...
-Mira, posa't tranquil: tu la veuràs, ella et veurà a tu, i Déu farà el demés; i, si Déu vol i les coses van
favorablement al vostre matrimoni, tot això tindràs d'agrair a la senyoreta Buxareu...
-Però tu, com a teòleg, com a persona entesa en aquestes coses, tu creus que m'he de casar?
-Però ¿quin impediment hi ha perquè no puguis casar-te?
-¿No et sembla, Ignasi, que això... vaja, això és cosa de joves? ¿No et sembla que no hi tinc dret?
PART 44
-Fill meu, això tu ho sabràs. ¿Tu et veus amb cor de fer feliç una dona, de compartir amb ella les teves
alegries i les teves penes, de seguir aquelles lleis tan hermoses que donava Sant Pau als Efesis?
-Sí, sí; però...
-Però què?
-La meva posició, els meus medis escassos...
-No fas un treball honrat? ¿No tens els teus estalvis, el teu petit capital? ¿No cobres al cap del mes la teva
feina? I ella (has de comptar amb ella, també), la vídua Avellana està arregladeta, segons tinc entès. No et
faltarà el necessari per a viure decentment.
-Així, tu m'aconselles...
-Gaspar, jo no puc aconsellar-te res: ets tu, tu, qui has de decidir: tu i ella. Encara no us heu vist: no saps si us
agradareu, si ella consentirà. En fi, Gaspar, és una cosa llarga: pensar, meditar, encomanar-ho a Déu...
sobretot això, encomanar-ho a Déu. Tu has rebut una educació piadosa. Jo, per part meva, les oracions, el
consell...
Quan el pare Tudó digué aquestes paraules, una campaneta donà certs tocs especials que reclamaven la
presència immediata del pare Tudó a la porteria. El professor no volgué ser més molest: acompanyà el pare
Tudó escales avall, i en acomiadar-se, el jesuita va donar-li quatre copets a l'esquena, dient-li nerviosament:
-Vaja, Gaspar: tot s'arreglarà, tot s'arreglarà.
El pobre Melrosada s'havia esbravat una mica; però el que és treure'n l'aigua clara, això, ni pensar-ho: el futur
era més tenebrós que mai.
És veritat que el seu cosí va animar-lo; però aquesta animació produïa encara un desgavell més gran.
En Melrosada, en sortir del convent, es topà amb el mirall d'una tenda, i s'hi va esguardar amb l'esguard més
pessimista de la seva vida. La cara, el posat, el vestit que duia, fins els ulls vermellosos, una mica inflats per
aquell plor tan sincer que engegà davant del religiós; tot li semblava deplorable: al pobre més ple de mals i
més carregat de misèria, l'hauria pres per un Don Joan al costat seu. I s'estava parat, amb un aire d'imbècil,
davant del mirall, sense gosar anar-se'n, sense atrevir-se a respirar, a aixecar el cap, ni a fer un gest una mica
viril. Impossible! Impossible!- deia en Melrosada. Per fi, dos nois atorrollats, que anaven conversant, li
donaren una empenta formidable, que de poc no el tiren a terra. En Melrosada tingué una paraula d'ira, i se
n'anà corrents allí on el duia la fatalitat. El pobre professor recordava totes les lluites i inquietuds de quan era
jove; però allò que li passava era més fort que tot. Arribà a la Rambla; ensopegava amb la gent; va estar a punt
que l'aixafés un tramvia. Per fi entrà al Siglo. No sabia ben bé on queia el bar: ho preguntà una pila de vegades
amb veu tremolosa. Pujà i baixà escales. Unes noies que despatxaven sabates es rigueren d'ell, i una altra de la
secció de joguines el prengué per un sàtir. Després de patir molt, anà a raure allà on desitjava. Va agafar un
diari, i es va estar a l'aguait, suant tots els càlzers d'amargor i sentint un desig estrany, una mena d'il·lusió
infantil, i una febror que inflava les seves tristes venes. Pobre Melrosada!
Per fi arribà el moment. La tia Paulina anava endavant, i va fer-li l'ullet de seguida.
-Ai, Melrosada! Vostè per aquí? Quina casualitat! No es coneixen?...
I Paulina féu la presentació.
PART 45
Isabel feia una mica de goig, anava molt ben arreglada i molt estirada, es donava uns aires de persona
distingida, i parlava amb una afectació espantosa. A en Melrosada li semblà molt més que acceptable; i de
moment, oblidant la idea pessimista que havia format de la seva pròpia persona, li lluïren els ulls d'amable
desig, i quedà tan dolçament ridícul, tan tendrament, cumplimentós, que la Paulina pensà -Això és peix al
cove.
Isabel es mantingué en una discreta reserva, que desconcertà en Melrosada, i de seguida una flama li encengué
el rostre, i es quedà amb la paraula a la boca. La tia Paulina s'esverà una mica; però pensava :-Això ja sol
passar, en aquests casos.- I procurà parlar, i dir força coses, perquè en Melrosada s'anés refent a poc a poc.
Isabel mirava en Melrosada amb un ull esquerp. La tia Paulina no sabia ben bé si aquesta actitud de la seva
amiga era menyspreu o desig de ser conquistada i oferint la resistència convenient.
Paulina invità en Melrosada a seure a la taula d'elles. Isabel no demostrà ni contentament ni disgust. En
Melrosada tremolava visiblement, i feia patir a Paulina cada cop que duia una cosa a la boca. Un xic
tranquil·litzat, En Melrosada parlà del temps. Paulina lloà la bona qualitat del pernil que els servien. Isabel,
una mica més espiritual, volgué enraonar de belles arts, i digué que ella havia pintat un paravent per regalar a
una amiga seva quan es va casar; d'això feia molt temps. I digué, demés, que havia conegut bastant la Pepita
Teixidor, encara que no li agradava el seu estil.
En Melrosada estava encisat amb la vídua, però cada vegada s'anava posant més trist; la veia tan lluny, tan
lluny! Per un moment s'imaginava les coses més absurdes i més doloroses. Pensava que, si per un miracle del
cel s'arribés a casar amb ella, quan el veuria en samarreta apretaria a córrer; era impossible que aquella dona
pogués estimar-lo. De pensar en la declaració se li entelava el cervell i els ulls li feien pampallugues. De tant
en tant Isabel li dirigia una amable rialleta; i aleshores en Melrosada pensava: -Potser sí! potser sí!- I volia
quedar una mica arrogant, i es tirava endarrera, i se li veia la corbata, que havia cedit un poc, i el botonet de
metall ennegrit que li aguantava el coll; i en aquells moments en Melrosada era per a fer perdre totes les
il·lusions.
El berenar aquell finí amb una conversa inaguantable. Els tres personatges adoptaven actituds que era
impossible conciliar; en Melrosada no veia res; la tia Paulina estava satisfeta del primer pas donat; la vídua era
una esfinx.
Quan en Melrosada s'acomiadà va retenir un instant la mà d'Isabel dins de la seva, sentí una escalfor molt
intensa, com si el cor li anés a rebentar i els ulls li saltessin de les òrbites; i l'esquifit professor va veure la
dama com s'allunyava enduent-se les perles de la felicitat i deixant-li només una goteta d'esperança, amargada
per totes les angúnies imaginables!
V
Isabel era una dona d'aquelles a qui un marit vulgar, quasi bestial, egoista i sense gens d'esperit va assecar-li
amb uns quants mesos de matrimoni aquella floreta dels divuit anys.
Eixuta per a sentir l'amor, s'havia encongit dins una viduesa arreglada i honesta. Les pràctiques religioses, les
regles de societat, i sobretot el que dirà la gent, l'havien lliurada sempre de qualsevol relliscada. Com que
tenia una figureta graciosa, procurava no descuidar el físic, i estava molt satisfeta que de tant en tant li arribés
una d'aquelles paraules que enllamineixen les animetes femenines.
Per la situació del seu marit, fins per la seva posició econòmica, Isabel no havia pogut fer mai el paper que
hauria desitjat, ni havia alternat mai amb la gent que fóra del seu gust. Això era causa que sempre volgués
afectar una gran distinció, sobretot davant de les porteres i de la gent humil. Encara que no tenia l'edat de
renunciar a les roses, Isabel estava una mica passadeta i havia perdut l'humor; però com que era una dona
PART 46
insensible, i no hi veia més enllà del vestit de la temporada que li feia una modista anònima, i s'arreglava a
casa, ajudada d'una Carmeta qualsevol; com que no tenia altres idees, ni altres preocupacions espirituals, que
el quedar bé amb la cosina tal i el fer un paper fred a la tia fulana, i la seva felicitat consistia que li diguessin
-Quin goig que fas!- Isabel no podia queixar-se de la vida. Demés estava convençuda que era una elegant, i
parlava amb despreci de totes les dames que anaven en automòbil, considerant-les unes pervingudes i unes
ordinàries.
Paulina, innocent i plena de bones intencions, estimava Isabel com a la millor amiga. Isabel sentia per Paulina
una absoluta indiferència, però fingia una gran amistat, perquè Paulina estava molt més ben relacionada que
ella, i per mitjà de Paulina havia arribat a formar part de la Junta d'alguna Gota de Llet, i havia pogut menjar
pastes (que ella sucava al te) en alguna d'aquelles cases en què l'amo està ficat en Comanditeries i Anònimes.
Per altra banda Paulina era una desenfeinada, i ella, que també tenia totes les feines fetes, trobava gust xerrant,
retallant i comentant.
La proposició matrimonial semblà. a Isabel una cosa absurda, no impossible. No sentia necessitat d'estimar
ningú ni de tenir un home a la vora; però si el pretendent li hagués caigut en gràcia potser s'hi hauria casat. En
el cas del professor en Melrosada li semblà indigne d'ella des del primer moment; però, com que Paulina s'ho
havia pres d'una manera tan seriosa, no volgué desenganyar-la. I, en el fons de tot, una repulsió absoluta no la
sentia, tampoc: al que estava decidida, Isabel, era a no consentir a casar-se, purament i exclusiva, per donar
gust a Paulina. Aquell senyor Melrosada li semblava una bona persona: fins no el trobà gaire lleig; però no era
per a ella: estava mancat de distinció, no era una persona fina; i, al costat seu, no podia fer-hi un paper que li
millorés la situació present.
De totes maneres, Isabel, quan abandonà en Melrosada, no volgué defraudar les esperances de la seva amiga: i
digué que l'havia trobat simpàtic; i aquesta sola afirmació va ser prou perquè Paulina anés a casa dels seus
nebots dient que Isabel estava follament enamorada de don Gaspar.
Es lamentà, però, de la timidesa del professor i de la falta de món que se li veia a cada moment. Tota la
família va riure dels fets de la tarda, i la tia Paulina estava molt indignada de la poca serietat amb què els seus
nebots es prenien coses de tanta importància.
Don Gaspar Melrosada, quan abandonà les dues dames, anà Rambla avall, Rambla avall, fins a arribar al
monument d'en Pitarra. I ¿quina en duia de cap? Ell sabia que al carrer del Gínjol hi havia una casa que se'n
deia La Buena Sombra. En Melrosada vivia un moment tràgic de la seva vida, una hora de desballestament
absolut, de revolta terrible; en la seva ànima, tot el de dalt anava a baix, i el de baix a dalt. De primer antuvi
pensà atiar al port i caure dins d'una barcassa de carbó, a veure si es trencava una cama o li passava un fet
sensacional. A tirar-se de cap a l'aigua no hi estava ben decidit: duia altres plans més o menys pintorescs; i
transigí amb les seves decisions extremes, acordant el següent: entraria en un lloc de corrupció, i esperaria,
esperaria...
Tremolant i esveradíssim, va empènyer la porta del cafè concert. Es sentia el polç a tot arreu del cos, i estava
vermell com un perdigot. Com que ell no hi era fet, a anar per aquestes bandes, vacil·là, de primer moment,
sense saber on es col·locaria. A les llotges hi veia un sens fi de barrilaires, i algun vell ensopit o potser que es
divertia massa; allò no era per a ell. No s'atrevia tampoc a seure en les cadires de primera fila: era
comprometre's. Per fi es determinà per instal·lar-se en una tauleta de cafè a la vora de la porta d'entrada.
De moment quedà incendiat per l'escenari. Lo que hi passava era una barreja de soroll de talons i castanyoles,
i una llum projectada sobre uns braços i un escot, i una mica d'antiqüeles, i un bé de déu de mantón de Manila.
En Melrosada badà la boca i li brillaren els ulls. La dama de l'escenari l'emocionava: i es feia la il·lusió que
sentia una febre satànica a tot el cos. Pensava en la cocaïna, en l'opi i altres coses que havia sentit a dir, i en la
PART 47
mort de Petroni, tal com la conta el Quo Vadis. En aquest èxtasi deliqüescent se li presentà el cambrer, en
Melrosada va mirar-lo amb un posat completament d'idiota. El cambrer, veient que en Melrosada no
demanava res, li digué:
-Què pendrà, el senyor?
El professor no contestava res, i el cambrer insistí.
-Què pendrà, el senyor? La consumació és obligatòria.
Don Gaspar tornà al món dels vius. Aquell bon home que l'interrogava tan servicial era un ésser vulgaríssim, i
feia cara de ser una persona excel·lent. En Melrosada guaità al seu volt i veié vasos de cervesa, i digué que li
duguessin cervesa.
La dansarina es retirà, i sortí una altra senyora més provocativa. En Melrosada estava intrigadíssim : amb un
posat de mussol mirava l'escenari, que no podia separar-ne els ulls. Una dona vella i mal endreçada, que tenia
parentiu o relació més o menys directa amb alguna artista, va seure a la taula del professor. Com que en
Melrosada no protestà, i a la dona va semblar-li un disbauxat de molt bona jeia, li digué tranquilament:
-Escolta: que em convides a cafè?
En Melrosada no contestà; i quan comparegué el criat amb el doble de cervesa, la intrusa li estirà el gec i
digué:
-Tu, porta'm un cafè.
El cambrer, sense dar resposta, portà el cafè; però aleshores, al nostre home, li passà una cosa més que
desgraciada.
Molt a la seva vora bromejaven uns jovenets conegudíssims per ell. Dos de la colla eren lluïssos. Tots
estudiaven l'ampliació de dret, i en Melrosada els havia donat lliçons de dibuix in illo tempore.
Els nois començaren a mirar-lo i a riure, i en Melrosada se n'adonà; i, de moment, tota la seva magnífica
tragèdia se n'anà a rodar davant de la por còmica, de l'esverament miserable, que l'agafà, com si fos un infant
que l'atrapen de dits a la sucrera. El professor s'arronçava com un conill. Amb la sufocació que va rebre li
vingué un atac de tos que no s'acabava mai: una tos tan forta, tan comprometedora, que tothom es girà a
mirar-se'l i algú féu: -Xit... xiiiit...
La dona que seia amb ell l'abandonà; com ofesa, i li digué, amb aire despectiu:
-Ja em pagaràs aquest cafè.
La tos s'anà calmant; però li entrà un fred, un tremolí, una vergonya, que es pensava de debò que es moria. Va
pagar la cervesa i el cafè, i va fugir del local, acompanyat de les rialles de tothom.
En Melrosada continuà en el seu estat deliqüescent. En els aparadors de les botigues s'imaginava veure-hi
formes lúbriques i horribles temptacions; les llums li cegaren la vista; el contacte de la gent l'ofegava. Ell es
creia un ésser petit, negre del carbó de l'infern, degradat, desfet, indigne de presentar-se davant de ningú. Els
quatre estudiants li semblava, encara, que el seguien: les llurs rialletes agudes li fiblaven a l'orella, i les sentia,
dins del cervell encès, com si fossin un airet desagradable i agudíssim. De tant en tant es girava per mirar si de
debò les puntes dels peus persecutors li tocaven els seus talons, i en lloc dels estudiants s'ensopegava a veure
una revinguda dama o un home trist i desolat com ell. Quan arribà a Canaletes ja li havia passat l'emoció; la
PART 48
caminada i l'aire de la nit li posaren l'enteniment en son lloc. Aleshores s'exclamà: -Què has fet, Melrosada!
On t'has ficat? Què has vist?- El pobre home no sabia què respondre's a si mateix. Sentia com un horror de la
seva pell, dels seus ulls, de la seva boca, del seu vestit, impregnat del fum i les olors del local; dels seus dits,
que havien agafat el vas de cervesa, aquell mateix vas on potser havia begut una donota; i com una fúria
infernal, veia al seu costat aquella desgraciada que havia ingerit un cafè a les seves costelles.
Anava pensant, pensant, i l'horror era encara més intensa. -Què volies fer? Què era del teu esperit?- Aleshores
recordava que la idea del suïcidi li havia esbarriat el pensament: una suor freda tornà a apoderar-se del seu
cos. El suicidi! En Melrosada sentia una por estranya, una por de morir: potser la terra que l'aguantava no era
prou ferma sota els peus. Però no; estava ben lluny de la mort; i es preguntava: -¿Per què, per què, tot això?-
Aleshores veia el d'abans: l'estona del bar, les mirades de la vídua, el que ell havia dit, el que havia fet, el seu
torbament, la seva falta de gràcia... No s'imaginava com d'una cosa n'havia vingut l'altra: era tan absurd, tot el
que li succeïa aquella tarda!
I, en mig de totes les coses tèrboles (des de la conversa del tramvia, des del diàleg amb el seu cosí, fins a les
rialletes dels estudiants), en Melrosada veia la figura de la Isabel.
El seu petit cervell incomprensiu, la seva mica de sensibilitat eixarreïda, feien el màxim esforç i donaven tot el
que de si els era permès donar. El pensament d'en Melrosada era tot per a la vídua: procurava recordar
detalladament els cops de cap, les girades d'ulls, els sospirs, les paraules, la manera d'agafar el ganivet, la
forma de mastegar, la gràcia a eixugar-se els llavis, el límit d'enfonsament del capell, les clapetes de polvos de
la cara, la mica de pèl moixí, la posició exacta de les dents; tot allò que en aquells moments en Melrosada (o
sàtir deliciós!) hauria omplert de besos. Però no: ell no n'era digne! Com a contrast de la vídua, es veia ell, es
recordava amb tots els pèls i senyals, i encara es feia més petit i més ridícul davant d'aquella dona fatal que es
posava en mig del camí de la seva vida.
O Isabel! Perla amarga, diamant inassolible, lliri que tremoles en el cim del penyal esquerp! En Melrosada et
guaita com una trista tortuga aclaparada per la closca de la seva indignitat i la seva timidesa!
En Melrosada sentia un goig a patir, a torturar-se per ella, a fer-se il·lusions que el trasbalsava una cosa que
no volia anomenar per por; en Melrosada s'engrescava amb aquestes idees de pensar que ell, ell, en Gaspar
Melrosada, podia fruir aquest sentiment que dóna esgarrifances delicioses i omple la sang de la més dolça
angúnia. Ell, l'home tímid, l'home gris, estava en possessió del que és etern com la divinitat que mou el sol i
les estrelles!
Amb aquesta tamborinada de pensaments, el professor de dibuix. assolí un tramvia de Gràcia-Rambles, i va
seure, arraulit i capficat, a la vora de una dolça velleta que duia un gran ram de flors. I les idees d'en
Melrosada eren encara més roses, més blaves, més malves i més perles, i el perfum i la frescor del ram
l'anaven enterbolint deliciosament. Ja no pensava en la negror del cafè concert, en els absurds esdeveniments i
el desig de tràgica disbauxa: era la vídua primeta, lleugera, endreçada i polida, que el tenia tot feble i tot
tremoladís com una gelatina.
Arribà a la dispesa, i fou rebut pel seu amic i confident, un empleat del Municipi. que es deia Salvador Puntí i
era espiritista. En Salvador Puntí, celibatari, escardalenc, tenia la cambra al costat de la d'en Melrosada. Com
que eren els vells de la casa, els lligava una encisadora amistat, i tots els diumenges anaven a pendre cafè. En
Salvador Punti va veure signes, en el rostre d'en Melrosada, que demostraven una interna excitació; i, mentre
posaven les estovalles i tothom feia senyals de gana, en Melrosada dugué el seu amic a un recó del
menjadoret, i, sota una Venus de guix, pronuncià aquestes paraules:
-Puntí, estic enamorat!...
* * *
PART 49
Eren quarts de deu de la nit. Paulina estava a les acaballes del seu modest sopar. Sola en el menjador,
s'entretenia paladajant, amb veritable golafreria, unes miques de formatge d'Holanda que havia tallat
curosament amb el ganivet de postres.
La minyona estava capficada perquè aquella nit Paulina no li havia dit res: ni s'havia interessat pel preu dels
ous, ni l'havia torturada a preguntes. Paulina restava silenciosa, amb un aire de satisfacció, com si un vol
d'angelets invisibles li anessin a fer petons al sotabarbes i a la nuca.
Després que va plegar el tovalló i va engolir un glopet d'aigua, sense dir res es retirà a la seva cambra. Aquella
nit tenia de llegir encara la Lectura Dominical. Intentà la lectura, però no es feia càrrec de res: s'empassava les
lletres maquinalment sense copsar-ne el sentit. Va plegar la revista, i va abandonar-se en el sofà on feia les
migdiades.
Paulina Buxareu, encara que seguríssima del seu èxit, no hi acabava de veure clar, en tot allò que duia entre
mans. Si no perquè hauria estat una cosa poc convenient, Paulina va desitjar una sentada amb el professor, per
canviar impressions i esbrinar l'efecte que la vídua havia produït en l'ànima de don Gaspar. Però no, no podia
ser: aquelles hores de la nit, i ella sola! No, no: de cap manera. Paulina va resignar-se, i procurà aguantar la
seva impaciència.
La seva manera d'apreciar el cas de la vídua i el professor era ben absurda. Un dia, perquè sí, sense motiu que
ho justifiqués, li passà pel cap que en Melrosada i la Isabel havien de contraure matrimoni. Això semblarà
fantàstic al lector, però Paulina Buxareu era d'aquella manera: totes les idees que tenia sobre les coses, i tots
els pensaments que presidien les seves accions, eren nats sense raó ni motiu de cap mena. Paulina Buxareu
vivia fora de la vida, completament externa a la realitat, encara que aparentment semblava una bona burgesa,
una dona que obra d'una manera determinada, segons la seva educació, la seva qualitat mental, els prejudicis i
el corrent de la vida que se l'emporta. Encara que els que la coneguessin superficialment creguessin que
Paulina era així, el fet cert i positiu és que Paulina, mai, mai de la vida va obrar com una dona relativament
equilibrada.
És que Paulina tenia una fantasia de baixa qualitat, però una fantasia prodigiosa. Tota la literatura que s'havia
empassat li feia més mal que una pedregada seca; i la seva pietat profundíssima, la seva religió gairebé
fisiològica, l'havien guardada no poques vegades. Perquè Paulina, llegís el que llegís, o sentís contar el que
sentís contar, mai, mai es veia externa del tot al que li entrava pels ulls i per les orelles. Com que era poc
comprensiva o comprenia malament, fins les tonteries desgraciades dels seus autors predilectes es feien més
desgraciades encara en el cervell de Paulina. A tota aquesta manera de ser s'hi ajuntava un aplom esgarrifós,
una fe absoluta en la seva superioritat sobre les altres dones, i un do de proselitisme per a imposar tots el seus
acudits.
Un temps, quan es creia apta per a les grans passions i els actes sublims, volgué assajar sobre la seva pròpia
persona, sense mirar les conseqüencies del que es proposava fer. Després, quan es donà aires de dona
reposada, i lliure de les tempestats espirituals, volgué fer servir la gent que la rodejava per forjar novel·les
vives amb la sang i amb l'ànima del pròxim.
No vol dir que la tia Paulina fos una dona perillosa: duia, com s'ha vist ja, tots els seus trucs pintats a la cara;
però Déu ha posat en el món éssers com en Gaspar Melrosada perquè les ties Paulines, amb la més bona
intenció, en facin víctimes expiatòries.
Ella havia llegit algun idil·li entre un celibatari i una vídua; ella sabia que els homes que viuen solters es
tornen egoistes i escèptics, i que llur mort és com la dels pardals sota la neu. L'aspecte teatral que oferia per a
ella el casament d'en Melrosada i la Isabel, i la simpatia que li havia inspirat el professor, juntament amb el
desig de fer-li la felicitat, foren els elements que engendraren la idea monstruosa. Paulina no pensà ni un sol
minut en les qualitats de l'un ni de l'altre, ni la inquietà per un moment llur psicologia, perquè, per a Paulina
PART 50
Buxareu, les ànimes de la vídua i en Melrosada no eren precisament les vives i veritables que informaven llurs
cossos, sinó que eren unes ànimes completament falses, que havia creat la imaginació de Paulina; i en
Melrosada no era el professor tímid que viu a dispesa, i la vídua no era aquella Isabel banal i egoista, sinó que
eren dos éssers humans que no tenien res que veure amb la realitat i vivien solament en el cervell de Paulina
Buxareu.
Un cop se li acudí la idea de aquest casament, ja no va tornar a meditar-hi; el que ella havia pensat era una
cosa definitiva i havia de succeir, perquè era bo, just, natural, per a ella; i aleshores totes les seves forces
tenien d'anar encaminades a assolir-ho. No hi feia res, que topés amb dificultats terribles; no l'esverava el
ridícul ni la por d'un fracàs: ella estava seguríssima que complia amb el seu deure.
Vet aquí per què aquella nit la nostra adorable Paulina rumiava i pensava i estava una mica intranquila.
S'havia donat el primer pas: el decisiu, potser. Ella estava seguríssima que Isabel no hi venia malament. En
Melrosada era una incògnita; però Paulina també estava segura que de la voluntat del professor ella podia
fer-ne el que volgués.
Quan la Paulina va jeure embolicada amb tots els atuells i abrigalls del seu llit; quan reposava dolçament dins
la castíssima camisa de dormir, amb els cabells collits per una còfia nocturna; després que hagué promès cinc
pessetes a Sant Josep de la Muntanya si tot allò sortia del gust d'ella; la nostra Paulina, ja una mica ensonyada,
es lliurà als més optimistes pensaments. S'imaginà la llar dels seus amics. Ella hi anava de visita. Isabel li
besava les galtes amb emoció. En Melrosada li oprimia la mà efusivament. Ella seia a la voreta del foc. En
Melrosada parlava de pintura; tossia una mica; deia que estava constipat. La seva muller se n'anava un instant
per dur-li una tassa de te. Aleshores en Melrosada li deia confidencialment:
-Paulina: sóc feliç!
Després tornava Isabel. Es posaven a parlar totes dues. Parlaven de llurs coses: de vestits, de visites, de com
es posava car el servei, de l'excel·lència del conill amb pèsols; i després, després, més baixet, Isabel, a cau
d'orella, li deia aquestes paraules:
-Paulina: saps?... Em sembla que sí! em sembla que sí!... Ahir vàrem anar a casa el metge...
I Paulina li besava les galtes, on lluïa una llàgrima d'emoció i pensava fer una gorreta ben bufona amb unes
puntes i uns llacets de seda.
I Paulina Buxareu, que pensava aquestes coses tan belles, es sentí vençuda per la son, i començà una tanda de
roncs tènues, discretíssims, virginals.
VI
Isabel havia vist tres o quatre vegades en Melrosada, i el comentari que feia sempre a la seva amiga era
aquest:
-Però, Paulina, si és tan tímid!
En Melrosada anava a aconsolar-se, amb la tia Paulina, de l'esverament i del tremolor que li produïa la seva
enamorada.
-Estic foll! estic foll! Me l'estimo...
I Paulina contestava sempre:
PART 51
-Doncs què espera, home!
Paulina estava satisfeta, contenta de la seva obra. Veia amb fruïció les reformes que en Melrosada havia fet en
el seu vestit, en el pentinat, en un cert aire arrogant que es donava: en Melrosada, en pocs dies, havia millorat
moltíssim; però estava com avergonyit davant de la família Buxareu. No cal dir que les classes de dibuix
s'havien acabat feia temps i el professor només hi anava de tant en tant a fer visita. En Víctor, que al principi
esbroncà la seva tia, acabà per inhibir-se, i fins prohibí a la canalla que fessin broma de l'antic professor. Cada
vegada que parlava amb ell es trobava cohibit, perquè el pobre don Gaspar, encara que dissimulés, era massa
ingenu i no tenia recursos per amagar l'estat de la seva ànima.
Les entrevistes amb la vídua es feien en el bar del «Siglo»; però la tia Paulina ja se n'havia empescat una de
més seriosa en el seu propi domicili. Aprofitant la diada del seu sant, per exemple, una tarda de petita reunió,
per a veure si donava una empenta a don Gaspar i l'home es decidia a declarar-se.
Isabel, que havia començat l'aventura de per riure, estava també una mica esverada davant de l'assiduïtat del
professor. Perquè Isabel es deia: -Aquest home se'm declararà. I què faig aleshores?- És positiu que en
Melrosada no li feia gens de gràcia: li semblava impossible poder-lo estimar. I, si venia el moment de la
declaració, què? Li donaria una carbassa rodona. I aleshores la seva amiga es faria càrrec de la comèdia
jugada. ¿S'evadiria sense negar res ni prometre res? Demanaria temps per a pensar-s'hi? Li diria que sí des del
primer moment?
Aquesta darrera pregunta l'omplia d'angúnia. No, de cap manera: ¿Què faria, ella, casada amb aquell home?
És clar que ell l'estimaria, la contemplaria; però qui era, ell? Un professor de dibuix, un home humil, que
estava arregladet, sí, però que no podia satisfer de cap manera les seves ambicions.
Isabel havia decidit, ja feia temps, una norma de vida. Ella no tenia més enllà de trenta vuit anys, i els duia
molt ben portadets. La seva persona era cotitzable, encara que fos per una petita quantitat, i estava resolta a no
oferir-se en el mercat matrimonial si ella no sortia guanyant-hi amb escreix; i el pobre Melrosada, per bona
persona que fos, no li oferia pas aquest guany. I per tan poca cosa Isabel no volia provar, de cap manera, una
aventura matrimonial d'on potser sortiria amb les mans al cap.
Però, malgrat aquesta resolució, Isabel dubtava i patia. La seva amiga s'havia fet ja una falsa il·lusió. Aquesta
il·lusió anava creixent a mesura que passaven els dies, i Isabel no tenia cor per a treure-la-hi d'un cop, per a
dir-li que ella no estimava gens don Gaspar, i que tot el que fes Paulina i el professor era completament inútil.
Isabel era hipòcrita i covarda, i estava segura que Paulina no li perdonaria aquest engany. Li feia por de perdre
una amiga com aquella, i li feia por, també, que vingués el moment terrible de decidir-se. I, en mig d'aquestes
pors, sentia una mena de confiança en si mateixa: esperava que arribés algun esdeveniment, una cosa que
justifiqués el seu refús, de manera que en Melrosada fos carbassejat i Paulina restés convençuda.
Els companys de dispesa d'en Melrosada notaren tot un canvi en el professor; però ell estava reservadíssim, i
només a en Salvador Puntí feia les revelacions necessàries.
Les minyones de la casa en patiren les conseqüencies d'aquell canvi; perquè en Melrosada, home descuidat i
pacífic, va tornar-se exigent de mala manera i cada dia cridava dues hores si no li havien enllustrat bé les
sabates o no li havien cosit un botó dels pantalons en la forma que encomanà la nit anterior; es feia raspallar
els vestits dues vegades el dia; i la minyona que li arreglava la cambra notà amb estupefacció que en
Melrosada havia adquirit un raspallet de les dents i una mena de pasta que feia olor de menta. Tot això es
comentà a la cuina, i les dones deduïen que el cast i innocent Melrosada tenia algun trafegot de faldilles.
En Salvador Puntí era el digne company d'en Melrosada; i, més que el seu parent jesuïta i més que ningú,
podia inspirar confiança al professor enamorat.
PART 52
En Salvador Puntí era un espiritista serè i convençut. Anticlerical terrible, no se li escapava, però, cap paraula
despectiva ni cap protesta contra els capellans: molt al contrari, a la dispesa hi havia dos clergues, i ell els
tractava amb el més gran respecte i amabilitat.
Segur de posseir la veritable doctrina, era condescendent amb tothom i no es ficava amb ningú; i, si algun cop
li feien broma de les seves conviccions especials, somreia serenament, i en el fons de la seva ànima perdonava
l'indiscret.
De jovenet havia estimat amb passió una cosidora eixelebrada. Un dia va veure que la cosidora li era infidel:
en Puntí va resignar-se. I quan, després de molt temps, la malvestat va oprimir aquella dona, ell va donar-li
participació en els seus estalvis; participació que encara continuava oferint amb veritable filantropia.
Després d'aquest desengany, havia estat cast i no havia pensat mai en el matrimoni. Complia estrictament els
seus deures d'empleat municipal, i no tenia altres vicis que pendre cafè els diumenges, anar a veure
melodrames al Paral·lel, i, com a grans extraordinaris, dinar al Petit Pelayo i sentir l'òpera des del quint pis del
Liceu.
Un cop la setmana, sortia misteriosament després de sopar, i no deia mai on encaminava els seus passos;
encara que dos estudiants de Balaguer, que feien la carrera de medicina, descobriren que en Salvador Puntí
anava a una sessió d'espiritisme o a fer el bé, com diuen els iniciats.
En Puntí era un home convençut de la seva valor limitada, i ho fiava tot a la misericòrdia divina. Mai
promovia cap discussió, ni contradeia els seus companys, ni afirmava res amb aplom. Comprenia fins a quin
punt la gent estava distanciada de la seva manera de pensar i de sentir. Algun cop inicià converses de
proselitisme amb en Melrosada; però veia clarament que el professor no hi volia saber res, amb els esperits.
Però aquella situació en que es trobava don Gaspar l'havia tret del seu estat de fredor i d'equilibri mesquí:
davant de les coses del món, es veia desconcertat, i admirava el seu company de dispesa, el qual trobava un
sentit a la vida i tenia resolt el problema futur. En Melrosada, com un malalt que prova tots els remeis, sense
saber quin li donarà la salut, es lliurà, aquells dies, al diàleg confidencial amb en Salvador Puntí, i li féu
confessió plenària. En Puntí no creia en aquell amor. Opinava que, en el cos d'en Melrosada, un esperit lúbric
hi havia fet de les seves: calia que en Melrosada s'humiliés i es purifiqués, i fes esforços per desfer-se d'aquell
esperit que el dominava.
Al professor li semblava una mica absurd, tot allò: no s'ho acabava de creure; i en Puntí, amb veu amarga, li
deia sempre:
-Melrosada, faltant-li la fe són inútils les meves paraules; la fe és essencial.
En Melrosada vacil·là i dubtà fins al punt que tot allò que li deia en Salvador Puntí li produïa un cert
esverament.
En Salvador Puntí intensificà les seves prèdiques; i en Melrosada, que ja no es veia del tot extern a aquell món
misteriós on vivia el seu amic, sol·licità l'iniciament, i en Puntí, molt satisfet, li va prometre que el duria a una
sessió, on es faria perfecte càrrec i quedaria convençut de tot allò que li semblava impossible.
Una nit anaren al lloc del misteri. Era un entresol miserable del carrer de Mendizàbal. En aquell entresol hi
vivia una certa dama ex-amiga d'un aristòcrata. Els dos visitants trucaren a la porta i penetraren
immediatament al menjador; un menjador petit on hi havia una vintena de persones segudes al volt de la taula.
En Melrosada fou presentat a la mestressa. Era una dona d'uns cinquanta anys, passada, pintada, vestida amb
una bata de seda violeta, trofeu d'antigues grandeses, però que aleshores tenia les puntes estripades i la color
beguda. Aquesta dona els rebé amb gran amabilitat, i els oferí dues cadires. La concurrència era tota d'aspecte
PART 53
humil i deplorable: dones que venien de qui sap a on amb la canalla que se'ls adormia a la falda; algun noiet
dependent de drogueria; algunes modistetes que anaven amb el pare i la mare i tota la família; i en un recó es
distingia, pel seu aspecte encara més humil, un obrer monstruós com un goril·la, amb les espatlles de
descarregador del moll i una alçària de Sant Pau, que anava amb samarreta i pantalons de vellut. En
Melrosada i en Puntí cridaven l'atenció per llur aire de senyors; i el professor es meravellà de la manera com
tota aquella gent tractava el seu amic, i de la germanor que presidia aquell acte.
Al moment que arribaren, un mèdium feia admirables revelacions. Era, el tal subjecte, un xicot prim, fadrí
llauner, que es sentia posseït feia dues hores, i encara no havia acabat la feina.
Es posava a gesticular en mig dels concurrents, cloïa els ulls, i feia unes aspiracions estranyes amb el nas, com
si volgués ensumar rapè; i de sobte deia que la república era un fet, i es passava els dits per la barba afaitada, i
aleshores, un home gras i vermell que se'l mirava amb uns ulls com unes taronges, deia, tot convençut:
-És en Ruiz Zorrilla!
Després del seu discurs republicà, el fadrí mèdium obria els ulls, i els tornava a tancar de seguida. Es posava
una mà damunt del pit, i l'altra mà, amb el puny clos, la col·locava damunt dels ronyons; aixecava el cap amb
arrogància, i deia:
-Voto a cien mil bombas!
Aleshores el subjecte gras i vermell aclaria el personatge, i insinuava, tímidament:
-És en Napoleó!
En Melrosada, encara que no creia res de tot allò, s'estava quiet com un pollet, i per res del món s'hauria
atrevit a parlar, ni a riure's del que veia.
Per fi aquell xicot extraordinari s'assegué, demostrant una fatiga enorme. La mestressa de la casa li dugué un
vas d'aigua, i va dir-li, maternalment:
-No s'entregui més: per avui ja n'hi ha prou.
I el xicot, quan sentí aquestes paraules, s'embolicà el coll amb una bufanda, s'enfonsà la gorra, i fugí cap a la
porta sense dir res.
Tot allò, a judici d'en Melrosada, era bastant especial. En Salvador Puntí, completament oblidat del seu amic,
s'entretenia llegint les revelacions més importants que havien fet aquells dies els esperits, i que la mestressa
tenia copiades a màquina.
No tardà gaire a arribar una dama menuda, embolicada amb una manteleta de pells de conill i una mantellina
tronada. Tenia el nas com un cigró, uns ulls petits i lluents, i un aspecte de mala persona.
Aquella dona era una professional de l'espiritisme, i estava molt carregada d'orgues. Tots la saludaren amb
respecte. La mestressa va dur-li una botella de vi i un vas; i, després de fer beguda, la dama de les pells de
conill començà un discurs sense cap ni peus, amb una veueta de nas ensopidora. Deia un grapat d'heretgies
imponderables i tothom assentia amb el cap sense entendre'n un borrall perquè aquella bona dona no sabia què
s'empescava.
Després del seu discurs preparatori vingué una oració per a il·luminar les ànimes i allunyar els mals esperits.
La mestressa recomanà als presents que es concentressin, i tots acotaren el cap i es posaren la mà al front; i de
PART 54
seguida la dama del discurs inicià una mena d'atacs de nervis,i, sense gaire esforç, es trobà posseïda per
l'esperit d'un carreter de Teruel completament poca solta. La mestressa i en Salvador Puntí tractaren de
convèncer l'aragonès incorrecte, que se'n va anar aviat, després de fer constar els desigs que tenia de pegar a la
seva dona.
De l'altre cantó de la cambra s'oïren uns sospirs i uns bufecs, i ja n'hi va haver una altra de posseïda. Era una
noia vinguda de la Barceloneta, molt blanca i rossa, amb la cara enfarinada i sense gens d'expressió. Duia un
collaret de perles falses, i la pobreta feia un posat de passar molta gana. Es sentí trasbalsada per una ànima
deshonesta, una mena de cortesana del carrer de Trentaclaus que deia veritables inconveniències. Costà moltes
penes el posar-la a to; i, pronunciant les oracions reglamentàries, la varen fer fugir més que de pressa.
Quan encara no se n'havia anat aquella larva pertorbadora, dues noies més començaren a bufar i a estremir-se,
i vinga esperits i esperits, que la pobra mestressa ja no s'hi entenia; i, en mig del desori, aquell home gras i
vermell es posà a plorar i a grinyolar, i una indivídua que tenia al costat, que era la seva pròpia muller,
començà a bufar-li els ulls i a ventar-li el front.
El pobre home no volia ser posseït, de cap manera, i els dimonis el violentaven.
Gràcies al buf poderós de la seva dona, els esperits el deixaren en pau; aleshores l'obrer gegantí començà a
roncar com un lleó, i a posar els ulls en blanc, i a tremolar d'una manera espantosa. Una de les noies
posseïdes, amb l'aspecte de somnàmbula, anà al seu encontre i s'agafaren les mans, i el tremolí era cada
vegada més intens i més esfereïdor. Els roncs del bastaix i els gemecs de la noia arribaren a capficar en
Melrosada, que ja es penedia d'haver vingut i tenia por que d'un moment a l'altre seria posseït per algun
tarambana.
La dona del nas de cigró començà a ventar el front de l'obrer, i declarà que estava pres de l'esperit d'un frare
dolent que era molt orgullós i no podia parlar, i que la noia que l'agafava de les mans estava posseïda per un
altre dimoni també dolent i orgullós. I el més trist és que aquells esperits no volien anar-se'n de cap manera.
Aquest espectacle grotesc i esgarrifós durà fins a la una de la matinada ultra les oracions i les accions de
gràcies. La concurrència se n'anà dolçament, com si sortissin d'una funció de puxinel·lis. La mestressa pregà
als visitants que no descuidessin aquelles pràctiques i no deixessin de venir les nits següents.
En Salvador Puntí i en Melrosada caminaven agafats del braç. En Melrosada estava intrigat i esverat per tot
allò, i no gosava obrir la boca; i en Salvador Puntí, després d'un llarg silenci, digué aquestes paraules al seu
amic:
-Vostè ha vist, Melrosada: són gent humil, i sense cultura; però tenen fe, i Déu estima els pobres i les ànimes
senzilles. Els miracles mai són provocats pels orgullosos.
L'obra que avui hem fet és una obra piadosa, una bona obra de caritat. Ha de saber, amic meu, que les ànimes
dels morts volen per l'espai, sense que es coneguin a si mateixes, amb tots els defectes i vicis que tingueren en
vida; i aquest és el seu purgatori fins que Déu els dóna el coneixement de la veritable llum i assoleixen
aleshores la felicitat eterna. Aquestes ànimes, que purguen encara en la ignorància de la veritat, es serveixen
d'un cos viu per a manifestar-se. El mèdium és l'instrument de què es valen per a parlar als vius i per a
confessar la seva desgràcia; i aleshores les nostres oracions i els nostres consells les ajuden a cercar la llum, a
humiliar-se i que puguin conèixer la seva naturalesa d'esperits.
L'obra d'ensenyament és la que hem celebrat avui. Nosaltres hem de procurar fer el bé a les ànimes del
purgatori i conduir totes les nostres accions pel camí recte, perquè després de la mort el nostre esperit no fugi
com el d'aquests desgraciats.
PART 55
-Li confesso, Puntí, que tot això és extraordinari- contestà en Melrosada; -però també dec dir-li que no em
soluciona res, que no hi veig clar en lo que pugui referir-se al meu amor.
-Veurà, Melrosada: no totes les ànimes es manifesten clarament. Aquell pobre obrer de l'atac epilèptic, fa vint
anys que el domina un esperit i no vol abandonar, de cap manera, el seu cos, i només en circumstàncies de
gran concentració l'esperit es manifesta a la intel·ligència dels altres, però no pot parlar mai. Algun mal amic
que vostè ha tingut a la vida, alguna persona morta a qui vostè agravià involuntàriament, es venja en aquesta
forma: fent-li creure que vostè sent una passió per una dona, donant-li les inquietuds i les vacil·lacions que ara
el dominen.
-Li confesso, Puntí, que tot això no m'acaba de convèncer. Em sembla que el meu enamorament serà tan fora
de lloc com vulgui, però els esperits dels morts no hi tenen res que veure.
-Vostè podrà opinar així, però el que jo li he dit és la pura veritat. No em ve de nou la seva poca fe: necessita
altres experiències; però cregui'm, Melrosada, humiliïs...
Aquella nit el professor rebé una gran decepció: el seu company no li podia aclarir l'estat de la seva ànima.
No, no: de cap manera. Havia patit terriblement: aquell espectacle del carrer de Mendizàbal l'esborronava com
l'escena del cafè concert. Mal per mal, preferia la conversa del seu cosí jesuïta o els panorames optimistes de
la tia Paulina.
Des d'aleshores comprengué que entre en Salvador Puntí i ell hi havia un abisme espantós. Com podia ser
veritat, aquella teoria absurda? No era cap mal esperit, el que el dominava: era el cos eixerit de la vídua, la
seva conversa, les seves mans fines i les seves ungles acurades. Oh! aquelles mans!
El que no comprenia en Melrosada era per què el seu instint no s'havia despertat fins aleshores; com havia
passat tota una vida sense pensar en la necessitat absoluta de cercar una dona honrada que l'estimés. I la por
era sempre la mateixa: creure que potser havia fet tard, que era ja impossible que ell enamorés ningú.
En Melrosada feia anys que menava una vida absolutament casta, i una idea terrible li perforava el cervell
com un filaberquí. Es ruboritzava de confessar-s'ho a sí mateix; però era una cosa essencial, una cosa
imprescindible, per a assolir el que desitjava.
Aquesta temor tan íntima no s'atreví a manifestar-la a ningú: fins es donava vergonya de consultar-ho a cap
metge. En Melrosada era excessivament pudorós; però la seva por era excessivament inquietant. Aquella nit
de l'espiritisme, quan en Melrosada abandonà el seu amic, es sentí més que mai dominat pel dubte corsecador.
Es tancà a la seva cambra, i li vingué una idea ardida, veritablement impròpia d'ell. No volia viure més amb
aquella intranquil·litat: decidí que l'endemà, a la caiguda de la tarda, faria la prova. Organitzà tot un programa:
aniria a tal banda, beuria una mica, procuraria perdre el seny, i després... després... Quan pensà en lo de
després en Melrosada s'esverà més que mai. Oh, no! De cap manera! No podia fer-ho, no havia de fer-ho: el
seu amor l'en guardaria! ¿Ell, cometre semblant indignitat? Ni que fos a fi de bé.
En Melrosada sentí unes esgarrifances de fred espantoses, i, sense saber com, els ulls se li ompliren de
llàgrimes; i, tremolant, agafà la seva camisa de dormir i l'apretà contra el pit com si fos un lliri puríssim.
VII
Som al jardí dels Buxareu. Fa un solet deliciós, i la família acaba de dinar. La tia Paulina ha estat invitada.
Truquen a la porta del carrer, i apareix, al cap de pocs segons, l'ex-professor de dibuix a interrompre les
digestions.
PART 56
La tia Paulina s'està preparant per fer el salt del tigre, vull dir, per precipitar la declaració d'en Melrosada. Fa
una pila de dies que ja té encarregats els melindros.
En Melrosada va endreçadet i polit, però la tia Paulina ha reparat una cosa que li clava una espina al cor: quan
en Melrosada ha fet ús d'un seient de palla i ha posat una cama damunt de l'altra, impúdicament uns calçotets
de tela gruixuda han tret el nas sota els pantalons i han manifestat unes vetes indecoroses, renyides amb
l'elegància més elemental. La tia Paulina esguarda el fragment d'indumentària interior amb un esglai
progressiu. ¿Com, ella, tan observadora, no se'n havia adonat abans, d'aquell detallet imperdonable?
¿Com, en Melrosada, volia empendre l'arriscada prova d'enamorar la Isabel sense fer-se càrrec de la
impropietat d'aquella peça arcaica?
La tia Paulina estava tan nerviosa, que els inofensius calçotets li semblaven un obstacle invencible, una mena
de falange macedònica, que sortia brutalment a disputar-li la victòria. En Melrosada era absent a les angúnies
de la tia Paulina: ell duia aquells calçotets perquè no li havien ensenyat a dur-ne d'altres; i es lligava, les vetes
d'aquella manera, quasi arran del cuiro de la bota, perquè tota la vida se les havia lligades de tal faisó.
Una iniciativa pròpia, una graciosa reforma sobre aquest punt, hauria estat demanar massa al professor: prou
feia amb el nus de la corbata i amb el raspall de les dents.
La tia Paulina no veia res ni podia articular paraules. En Melrosada estava una mica torbat, sense saber a què
obeïa l'actitud de la seva amiga: procurava seguir una conversa general amb en Víctor Buxareu i la seva dona.
Els nens petits corrien pel jardí, i els dos grans estaven molestíssims fent preguntes geogràfiques. Estiraven
l'americana de don Gaspar i li deien:
-A veure si sap on és el Bramaputra.
En Melrosada s'indignava per minuts en veure com els nens palesaven la seva ignorància i voltaven els fulls
d'un atlas tot dient-li:
-Ela, ela, que no ho sap!
La tia Paulina, com si estigués hipnotitzada, mirava fixament els calçotets: no podia separar-ne els ulls.
Aquella tarda fou d'una tristesa aclaparadora.
Unes hores després, quan en Melrosada anà cap a casa sense haver pogut veure la Isabel, fou sobtat per una
visita.
Quatre copets sonaren a la porta de l'habitació, i en Melrosada obrí. Era la tia Paulina.
En Melrosada quedà lívid d'emoció. Excusà el desordre de la cambra, no sabé què dir; però la tia Paulina
estava severa: una implacable decisió lluïa en els seus ulls. En Melrosada volia preguntar: no sabia el perquè
d'aquella visita. Com era possible? La tia Paulina a aquelles hores, i sola! Què devia haver passat? Quina gran
desgràcia venia a comunicar-li?
La tia Paulina, com una deessa, despreciava totes les inquietuds del professor. Obrí una capseta blanca, i va
treure una mena de tires flexibles armades de llaunes i gafets. Un cop les hagué posades damunt la calaixera
del professor, ordenà:
-Melrosada: posi un peu a la cadira i arremangui's els pantalons.
-Pa...pa...ulina...
PART 57
-Obeeixi.
En Melrosada té un peu a la cadira i s'ha arremangat el pantalon. Està vermell i tremola visiblement.
-Melrosada: descordi's les vetes i lligui-se-les una mica més amunt de manera que el mitjó quedi fora dels
calçotets.
-Pau...pau...lina...
En Melrosada fa el que li manen, amb una poca traça desconcertant: es deslliga les vetes, i mostra una mica de
carn groguenca com una cuixa de gallina plomada, amb quatre pèls estantissos.
Aleshores la tia Paulina, solemnement, com si fundés una nova orde de la Jarretière, li posa la lligacama.
Quan ha vist la lligacama aguantant el mitjó de don Gàspar, fa un sospir profundíssim, que li fa trontollar tot
el pit de satisfacció.
Després, amb un to imperatiu, encara li diu aquestes paraules:
-D'avui endavant es posarà lligacames. On va, home, amb aquelles vetes! ¿No veu que no faríem res?
En Melrosada encara no ha tornat en si de totes aquestes emocions, però la tia Paulina ja ha abandonat la
cambra i ja és al corredor, don Gaspar li va al darrera cridant:
-Paulina!... Paulina!...
Els companys de dispesa s'han informat del fet. Es comenta la cosa de mil maneres. Una dama ha entrat a
l'habitació del professor: en Melrosada ha estat una estona sol amb ella. La remor arribà a orelles de la
mestressa. A l'hora de sopar s'insinuen rialles burletes.
A la mestressa no li fa gens de goig, tot allò.
En Salvador Puntí, que sempre seu al costat de don Gaspar, es troba, aquella nit, constipadíssim: resta a la
seva cambra, perdut entre les mantes i ensumant vapor d'eucaliptus. En Melrosada està desarmat entre els seus
companys; no gosa aixecar els ulls de la vianda; menja amb les galtes vermelles i suant d'angúnia.
Quan el sopar ha finit, la dispesera emprén en Melrosada privadament.
-Don Gaspar, vostè sap que la meva casa és una casa seriosa: hi ha dos sacerdots i hi ha la senyoreta
Gertrudis, i... francament... don Gaspar, una servidora no voldria molestar-lo (vostè és el més vell de la casa...
jo no més li dec que favor); però... don Gaspar... vostè comprèn...
En Melrosada està tan emocionat i tan fora de si, que no sap si saltar al coll de la dispesera i estrangular-la
com un gall d'indi. Això ja és massa! Aquesta broma no es pot tolerar! Imaginar-se semblant cosa d'ell!
Per altra banda veu en Melrosada que tota protesta fóra inútil, i adopta un aire de víctima sacrificada, i pensa:
-Tot això ho pateixo per la Isabel! per ella! Tot sigui per ella!
Quan la dispesera ha finit el sermó, en Melrosada contesta, amb gran humilitat: -Està bé, Teresina: ho tindré
present.
-Per Déu, don Gaspar! Jo no voldria ofendre'l!... En Melrosada entra a la cambra d'en Salvador Puntí. El seu
amic té un bromerot de mil dimonis dintre la closca: el constipat està en el període àlgid.
PART 58
En Melrosada, caritativament, amablement, agafa una novel·la que és damunt la tauleta de nit, i comença la
lectura.
En Salvador Puntí s'endormisca. En Melrosada sent una dolor viva a les pantorrilles: les lligacames l'apreten
que és un gust.
VIII
La tia Paulina ja en té prou d'indecisions i de timideses. L'espectre dels calçotets ha desaparescut. En
Melrosada ha promès que faria un punt d'home, i sembla que anirem a raure a allò de les primeres
amonestacions.
La tia Paulina ho ha preparat tot magníficament, amb una precisió admirable. No ha volgut invitar gaires
persones: vuit o deu a tot tirar.
Els invitats entraran a la sala. El menjador estarà a punt per a quan arribi l'hora: hi ha xocolata amb melindros,
tortells, pastissos i vi ranci, flors per tot arreu, i un luxe de tovallonets, estovalletes i camins de taula.
La declaració s'ha de fer abans del berenar: en Melrosada aprofitarà una ocasió favorable. El corredor, per
exemple, li serà d'una gran utilitat: tot caminant podrà arreglar la cosa. La tia Paulina pensa que això és un ai!
La qüestió és donar el primer pas: tota la resta ja anirà venint.
En Melrosada està decidit, encara que la visita que li ha fet la tia Paulina la vetlla mateixa de l'esdeveniment, i
l'aparició de les lligacames, el tenen una mica desorientat. El matí, en llevar-se, ha intentat posar-se-les, i ha
notat que l'apretaven molt. Les ha afluixades una mica, però l'home no s'hi sent prou a gust.
La tia Paulina voldria fer d'en Melrosada un home elegant i gentil; i, com que ella no creu que res sigui
impossible, treballa sense parar. El casament d'en Melrosada i la vidua l'interessa com si es tractés del
casament d'ella mateixa: això justifica la visible inquietud que la domina quan tot just apunten les primeres
hores de la tarda.
En Melrosada arriba molt abans que els altres invitats. S'ha fet tallar els cabells i duu un vestit nou. Està
agraïdíssim a la tia Paulina. La tia Paulina s'excusa per la conducta observada amb ell a propòsit de les
lligacames. En Melrosada somriu.
-Paulina, vostè és com la meva mare.
Quan en Melrosada ha dit això, li sembla que pot ser ofensiu per a la tia Paulina.
-Vostè és la meva germaneta. Per a vostè no tinc secrets. Com ho faria, sense vostè?
En Melrosada pondera la serietat dels moments. Fa constar que aquest és potser el dia més important de la
seva vida: si les circumstàncies li són favorables, avui es decidirà la seva sort.
La tia Paulina parla del caràcter una mica especial de la seva amiga, del to reservat que adopta amb ella
sempre que es tracta del professor; però la tia Paulina està plena de confiança.
En Melrosada, a conseqüencia de les contínues emocions, no s'ha trobat gaire bé la nit passada i, al migdia, a
penes ha dinat: això fa que senti una mica de mal de cor. Però no s'atreveix a demanar res: ha donat un cop
d'ull a les llaminadures del menjador, i pensa, íntimament, que molt aviat barrejarà la dolçor dels tortells amb
el sí de l'enamorada.
PART 59
Han arribat els invitats. Són tres cosines de Paulina: totes tres solteres, intensament xerraires, primes i
complimentadores. Després ve el matrimoni Perearnau, que són veïns, no tenen descèndencia, i sempre que
veuen xocolata en perspectiva hi acuden, encara que sigui a les portes de l'infern. Després han vingut dues
germanes bessones, amigues de Paulina. Aquestes bessones són el plat fort de la reunió, perquè tenen
l'especialitat que l'una toca el piano i l'altra canta. Són filles d'un asturià i una anglesa. Han estat molt
desgraciades, i fan l'ofici d'institutrius. Volen que se les tracti de miss, i tenen pretensions de ser molt
distingides. Van més encarquerades que un lloro dissecat, duen perruques postisses, i es creuen ser les úniques
persones de Barcelona que saben donar un te.
La tia Paulina les aprecia molt, per aquella debilitat que sent per totes les coses inútils. Les dues bessones no
l'abandonen mai, perquè la tia Paulina és la sola persona que té paciència per a escoltar la història d'un plet
que conten.
L'última a arribar és la Isabel. En Melrosada, que fa dies que no l'ha vista, ha començat a sentir un moviment
al cor que el desconcerta. Intenta posar-se al costat de la Isabel, però per ara és inútil: les dues bessones la
tenen acaparada, contant-li una malaltia plena de complicacions. El marit Perearnau, que és un inconvenient i
mai sap el que té de dir i el que té de callar, ha fet una sèrie d'apreciacions sobre el cutis de Paulina que
mortifiquen la seva dona. Paulina vol girar la conversa, però en Perearnau és d'aquells pesats que quan fiquen
la banya no la saben treure. Les tres cosines demanen amb gran insistència a en Melrosada que doni la seva
opinió sobre unes pintures d'en Joan Llimona.
En Melrosada, que no està per pintures, fa un paperot callat i fred, i no es sap treure les paraules de la boca.
Veient que la situació s'allarga i que les bessones no deixen la Isabel, comença a posar-se nerviós i a perdre la
mica d'aplom que s'ha endut de casa. Paulina se n'adona amb dolor; però, com que és tan hàbil, parla de
música i de seguida una de les bessones es disposa a cantar no sé què d'en Borràs de Palau.
La cançó que canta resulta ser allò de Vora, voreta la mar, i la melodia del fill adoptiu de Mataró obra l'ànima
d'en Melrosada, que a la fi troba pretext per a col·locar-se al costat de la vídua, que, amb un joc de parpelles
criminals va fent a bocinets l'ànima del professor enamorat.
En Melrosada no diu res: està ben vist que el pobre home no ha nascut per fer l'ofici de don Juan. Ell prou es
pensava: -Avui sí, avui sí, que li ho dic tot, tot...- Però quan arriba l'hora li és impossible articular paraula.
Quan ha finit la cançó, hi ha un moviment de cadires. La tia Paulina parla de xocolata, i en Perearnau somriu i
es torna vermell de satisfacció.
La Isabel ha abandonat la sala, i don Gaspar li va al darrera. La tia Paulina, amb la vista, no els deixa un
moment.
Isabel s'entreté a mirar una estampa que hi ha penjada a la paret del corredor. Aleshores en Melrosada, fent
veritables esforços, li insinua a l'orella:
-Isabel: ¿vostè creu que la felicitat de dues ànimes...?
Però, en aquest precís moment, en Melrosada s'ha tornat groc com la cera. Una de les lligacames, afluixada
amb excés, ha anat relliscant pels calçotets i s'ha desfet: Si en Melrosada dona un pas, està perdut. La
proximitat del ridícul, li nua la gola. Isabel s'ha donat compte de l'estat d'en Melrosada, i avança tres passes.
En Melrosada no sap què fer. Amb pena arriba a aconseguir la vídua i torna amb lo d'abans; però aleshores la
seva veu és la d'un moribund.
-Isabel: ¿vostè creu que la felicitat de dues ànimes...- I, tan bon punt acaba de repetir això, es sent clar i
terrible, damunt de les rajoles del corredor un: clinc! metàl·lic, que proporciona una rialleta a la Isabel.
PART 60
Aleshores, don Gaspar, que ha sentit el clinc! i la rialleta, i ha vist una tira negra arrossegant-se, ja no pot més:
les seves forces han cedit, el cap li dóna voltes, els ulls se li entelen, sent una opressió al pit, les seves cames
vacil·len, i, ja perdut el món de vista, s'abandona damunt de la Isabel.
La Isabel fa un xiscle, pensant que el professor és un desvergonyit, i el pobre Melrosada cau a terra com un
sac: tot això ràpidament, en un obrir i tancar d'ulls. La Isabel demana auxili, i tots els que restaven a la saleta
surten al corredor, i, esglaiats, veuen el professor estès i la vídua desesperada.
El que passà en aquella reunió íntima de Paulina Buxareu no és perquè jo ho descrigui. A Isabel li vingué un
veritable atac de nervis. Les bessones es feren càrrec de la vídua, li descordaren el vestit, i la calmaren amb un
sens fi de til·les.
Paulina era transverberada per vint-i-cinc espases de malvestat. Amb l'ajuda d'en Perearnau, diposità en
Melrosada damunt del llit on ella dormia. (No s'atreví a dipositar-lo en el llit de la minyona.) Don Gaspar, al
cap d'una estoneta, va tornar en si. Feia uns gemecs de desesperació que partien l'ànima. Isabel havia pres un
cotxe. El matrimoni i les bessones i les cosines eren ja qui sap a on. El professor només restava a la casa de
Paulina, vençut, afadigat. Amb una migranya terrible, amb el polç fluix, el coll descordat i els ulls plens de
llàgrimes; Paulina no sabia què dir. Remenava una tassa de te; i en Melrosada, arrencant una veu tènue,
acompanyava el soroll de la cullereta amb aquestes lamentacions:
-Paulina! tot està perdut, tot està perdut!
-Qui sap!- deia Paulina. -Animi's.
-Contra el ridícul no es pot res, Paulina. Mai més, mai més la tornaré a veure! És impossible que ella pugui
estimar-me; és impossible!...
Al cap d'una estona en Melrosada es refeia de la desgràcia amb uns melindros impregnats de xocolata i una
copeta de vi ranci. Paulina no es donava compte del que havia passat: els seus pensaments eren deslligats
encara.
Isabel, quan arribà a casa seva, va escriure aquestes ratlles, amb una gran satisfacció:
«Senyoreta Paulina Buxareu.
-Estimada amiga: no puc explicar-me el que ha passat aquesta tarda a casa teva. Lamento amb tota l'ànima els
incidents desagradables. Tu comprens, Paulina meva, que no puc casar-me amb aquell home. Estic trista, molt
trista...
Adéu. T'abraça la teva amiga
ISABEL,»
I aquella bit sí que en Melrosada la passà ben negra. Quan es despullava, tingué una bona estona les
lligacames entre els seus dits: se les mirava amb horror. Va llançar-les a terra despectivament. Però quan era
dintre els llençols pensà que la culpa era seva, només que seva: li entrà un càndid remordiment, encengué el
llum, saltà del llit, recollí les lligacames, i va deixar-les damunt del marbre de la calaixera.
FI DE LA SEGONA PART
TERCERA
PART 61
PART
I
En el cor de la Lluïseta hi florien les coses més rosades; els
seus pensaments eren un vol de colomes blanques. Lluïseta ostentava ja l'anell de prometatge: un brillant com
un cigró que enlluernava tota la família. Els pares del novi volien demostrar que no els venia de mil ni de dues
mil pessetes: era l'únic noi que tenien, i el fet de casar-lo era per a ells la més gran de les felicitats.
A la Lluïseta el matrimoni li feia molta il·lusió. Sabia que el promès no allargava gaire: ben plantat, elegant,
una mica tronera, incapaç de guanyar-se la vida; però, malgrat aquestes qualitats, no era generós
excessivament per a deixar de pensar en el dia de demà, ni per a tirar a perdre la fortuna que els seus pares li
tenien reservada.
Encara que l'amor no la tingués folla, la Lluïseta s'estimava el seu promès. Al principi que el noi va
dedicar-s'hi, a la Lluïseta no li feia ni fred ni calor. Després, amb el tracte, amb l'assiduïtat per part d'ell, amb
els petits sacrificis que s'imposava per veure-la i per parlar-li, amb algun present de bon gust, el cor de la
Lluïseta s'anà amansint; i la primera vegada que abandonà les seves mans dins de les mans del novi, sentí un
goig deliciós, un desig de lliurar-se amb reserves, i arribà a creure que estava positivament enamorada.
Els primers dies foren tot allò de perdre la gana i dir paraules d'una tendresa infinita. Després el festeig es
regularitzà, la flama primera s'anà apagant, i el tenir novi era ja una cosa tan sense emoció com menjar ostres
o anar a missa. És clar que dins del costum hi havia alts i baixos, petites topades, moments fèrvids, passatgers
entusiasmes.
Entre la Lluïseta i el seu novi s'havia creat una mena de relació falsa. Ella només pensava en ella i en ser
agradable al seu promès; i ell només pensava en ell i en ser agradable a la seva promesa: ni l'un ni l'altre
perderen cap estona meditant sobre la complicada perspectiva del matrimoni, i el límit de llurs preocupacions
era la nit de nuvis.
No es trencaren el cap a descobrir-se mútuament les ànimes: passaven el temps badant i dient: «-M'estimes?
-T'estimo!», s'agafaven les mans, i es besaven d'amagat.
Aixi transcorregué un curt prometatge, i la Lluïseta estava a punt de lliurar-se en cos i ànima a un minyó
brutalment vulgar, la manera de ser i de sentir del qual desconeixia.
És clar que foren vigilats amb prudència; que es feren les visites de reglament; que el noi aparentà una
conducta impecable, i, si de tant en tant i hi havia una relliscada, es dissimulava i la Lluïseta no en sabia res;
es mesurà i es ponderà l'estat econòmic de les dues famílies; i, per fi, arribà el moment que la Lluïseta, tota
blanca i perfumada, sortí de bracet amb el seu espòs, desprès d'haver escoltat la prèdica castellana d'un frare
caputxí.
L'opinió dels concurrents a la festa fou unànime: tothom creia que serien molt feliços. Estaven enternits per la
cerimònia i per l'àpat que els esperava.
El nostre amic don Gaspar no fou invitat a la festa, però restà a la porta de la Mercè per veure passar la
comitiva.
Feia ja dos mesos del tràgic incident de les lligacames, i el professor no s'havia aconsolat encara, ni havia
apagat aquell encenall eròtic que li feia fer un seguit de papers ridículs.
PART 62
Paulina Buxareu, amb el casament de la seva neboda alleugerí el feix de disgustos que la consumien des que
fracassà tot allò que duia de cap amb la Isabel i en Melrosada.
La tia Paulina féu un paper importantíssim: el paper de mare de la núvia; però com que no es resignava a
semblar vella, exhibí un vestit fabulós de poca solta, ensenyant els tresors de la seva pell, encara sense
arrugues. Moltes senyores invitades la varen pendre per la germana gran de la núvia, i més d'un senyor li va
dir que estava seductora.
La tia Paulina no tenia costum de beure xampany, però un dia és un dia. En va beure, no gaire que diguem: el
necessari per que dues rosetes se li adormissin a les galtes molsudes i li proporcionessin un estat ultra
sentimental. Va esbravar-se amb el pare del nuvi. El pobre senyor, que també estava tou amb allò del
casament del noi, va correspondre bestiesa per bestiesa; i entre els dos en digueren a l'alçada d'un campanar.
En aquell àpat, que va ser a la Maison Dorée, tothom va voler col·locar dues paraules. El frare caputxí que
actuà en la cerimònia, i que seia en lloc preferent de la taula, féu una segona edició de la plàtica, i a la tia
Paulina li desgavellà tot el parament de polvos d'arròs de la seva cara, a conseqüència d'un plor torrencial.
Un senyor gras, usurer, oncle valencià d'en Víctor, que formava part del consell de família de la Lluïseta,
engegà un discurs inacabable.
Amb un to patètic, evocà els pares de la noia, que des del cel beneïen aquella unió ; recordà l'escena de la
mort de la mare, amb detalls de mal gust. A en Víctor i a molts concurrents els va semblar excessiu i impropi.
Els nuvis menjaven poc, perquè, és clar, no tenien gaire gana, i en un dia com aquell s'havia d'evitar tota
complicació gàstrica.
La tia Paulina besava la seva neboda amb fúria, amb plors i amb exclamacions.
Els invitats ballaren, digueren inconveniències i lloaren el menú; passaren la tarda plens de la joia animal i
divina del menjar i el beure, i a les set de la tarda començaren a desfilar molt satisfets.
La tia Paulina s'havia entendrit, i desitjà sopar amb els seus nebots. Anà primer a casa seva a treure's el vestit i
a posar-se més discreta. Quan es trobà sola, sospirà; les llàgrimes no se li estroncaven del tot: decididament
aquelles noces l'havien desconcertada.
El sopar a casa d'en Víctor fou trist. Els nens no tenien gens de gana: s'havien atipat com uns lladres a la
Maison Dorée, i la seva mare només els deixà pendre una sopa. Interpretaren a llur gust la cerimònia del
casament, el fet i les conseqüencies, i no ho acabaven de veure clar. Els dolia molt que la tia Lluïseta se
n'hagués anat, però els feia molta gràcia tenir un oncle nou.
En Víctor estava capficat: una cosa d'aquestes sempre desgavella les famílies. La més serena era la Maria de
la Mercè.
La tia Paulina, tot sopant, volia fer el cor fort i dir paraules optimistes; però, sense voler, afluïen els records a
la seva conversa: parlava dels morts, de la seva bona germana Elisa...
Com que era tard, a en Víctor li va fer llàstima que la seva tia se n'anés sola a casa, i li demanà que es quedés
a dormir: la cambra de la Lluïseta era buida.
La tia Paulina no es féu pregar gaire. La bona dona se n'anà a dormir després d'una conversa enutjosa. Pobra
tia Paulina!
PART 63
Aquella nit sentí tota la fredor del seu viure. La cambra on dormia accidentalment, el llit que aguantava el seu
cos, el mirall on la Lluïseta esguardà el seu coll de neu, el lavabo, la catifa, totes les coses intimes que
vetllaren la virginitat de la neboda... li complicaven els pensaments i li enterbolien els sentits. La tia Paulina
s'ho mirava amb una amargor infinita, i pensava en el que devia passar lluny d'ella, aquells moments precisos.
Es tornà vermella, s'esfereí, i acabà dient:
-Déu meu! Feu que ella sigui ben feliç! Feu-la una bona esposa i una bona mare!
En Víctor estava preocupat: la sort de la seva germana, el viatge espiritual que acabava d'empendre, les
sorpreses que el matrimoni reservava per a ella... tot plegat eren coses que no podien deixar-lo indiferent.
La Maria de la Mercè el va treure de les preocupacions.
-Els nens ja dormen- va dir-li.
La Maria de la Mercè s'havia desfet els cabells i duia una bata de seda. Un perfum adorable fluïa de la seva
pell.
La Maria de la Mercè, ruboritzada, tímidament, evocà la seva primera nit de nuvis; els records més dolços, els
moments més fèrvids de llur vida rodolaren per la imaginació del dos esposos; i en Víctor, emocionat, va
besar la seva dona.
II
En Melrosada guaitava la lluna.
Aprofitant la nit primaveral, se n'havia anat fins a l'Avinguda del Tibidabo.
El professor respirava un aire ple d'olors optimistes, assegut a una tauleta de la terrassa, contemplant l'or i
l'escuma del seu vas de cervesa.
De tant en tant admirava l'estesa de llumets, i volia endevinar les vies de la ciutat, i fins volia endevinar
l'indret precís on vivia ell. Completament oblidat de tot, i capficat en aquella feina pueril, s'hi passava una
bella estona, sense adonar-se de la gent que el voltava.
Després de beure i pagar la cervesa, donà un tomb, cada vegada més satisfet del panorama nocturn ; i una
mica allunyat de la gent, en plena ginesta i aconsellat pels pins, engegà un cop d'ull per les rutes dolorides del
seu esperit.
Des que abandonà la casa de Paulina, aquella tarda de la seva desgràcia, havia romàs com un conill dins del
cau, sense cara ni pit per a presentar-se davant de la gent. Aquell desmai portà cua. L'endemà del fracàs es
sentí tot desballestat, amb una llengua espessa i un mal de cap entorpidor. En Melrosada estava positivament
malalt, encara que sense gaire importància. Ell no s'hauria atrevit, per res del món, a fer sabedora Paulina del
seu estat; però Paulina mateixa, sol·lícita i maternal, anà a visitar-lo i a aconsolar-lo.
Paulina fou sotragada pel desllorigament estúpid que el destí havia donat a tots el seus plans; però els que la
coneixien i els que havien esmentat l'interès que l'atrafegava per assolir el pintoresc casament, quedaren una
mica meravellats en veure la resignació de Paulina davant dels implacables manaments del destí. Sabia ella
perfectament que era ja inútil tot el seu esforç. Conversà amb el pare Tudó, i va anar a veure la seva amiga
una pila de vegades. Isabel, amb la valentia que li donà l'incident de la lligacama, es negava a tota solució de
concòrdia; i, a cada consideració que feia la seva amiga, hi afegia sempre: -Ja ho veus tu mateixa, Paulina: en
PART 64
aquest cas, em sembla que obraries com jo: ja te'n fas càrrec-, i altres paraules per l'estil, que, encara que
ferissin mortalment a Paulina, la feien impotent per a imposar-se com abans. Paulina ho veia ben clar, que la
Isabel no era per al professor: Déu havia volgut la cosa d'aquesta manera, i, desgraciadament, la seva bona
amiga passaria les nits d'hivern sense altre consol que l'escalfallits, i el digníssim Melrosada no tindria al seu
costat aquella veu per a dir-li, de tant en tant: -Mira, demà és dia de peix.
El professor estigué una setmana sense sortir de casa. Mentre durà la curta malaltia fou visitat dues vegades
per Paulina. En Melrosada patia de debò en presència de la seva amiga: era tan ridícul el paper que havia fet,
que no s'atrevia a aixecar els ulls de terra. Estava molt, però molt avergonyit. Pensava que els nebots de
Paulina ho sabien tot, i que mai més tornaria a veure'ls. ¿Amb quin dret es presentaria davant d'en Víctor
Buxareu, després d'haver-se desmaiat per una lligacama? I, el més trist, per al pobre don Gaspar, era que
seguia estimant la vídua, que la seva passió no s'havia apagat, i el seu desig de matrimoni era més intens que
mai.
Paulina Buxareu animà una mica don Gaspar. Li digué que el que li havia passat era naturalíssim: un home del
seu cor i dels seus sentiments sempre està exposat a escenes així; i que tot plegat, en lloc de rebaixar-lo,
l'ennoblia.
Però en Melrosada prou veia que Paulina era insincera, i exclamava, ple d'amarga malenconia:
-Paulina, vostè és un àngel, vostè és una santa; però no vulgui enganyar-me d'aquesta manera; no m'amagui la
veritat; prou sap vostè que ella no m'estima, que ella no pot estimar-me!
I Paulina, amb una candidesa d'infant, afegia:
-I pensar que tot és per culpa meva! que jo sóc la causant de la seva desgràcia!...
En Melrosada, en mig del seu desesperat excepticisme, interrogava Paulina: volia saber noves de la vidua, el
que deia, el que pensava; i Paulina ja no tingué cor per a mentir, i li digué la veritat ben crua: la Isabel no seria
per a ell!
Hem fet notar pàl·lidament que en l'ànima de don Gaspar no havien finit les aspiracions matrimonials: el
fracàs no duia el renunciament; el cor lacerat no volia colgar-se dins l'oblit. I aquesta era la desgràcia més
gran que patia en Melrosada. A Paulina no volia confessar-li-ho Havia fet manifestacions de resignació;
davant dels ulls de la seva amiga don Gaspar era un home fins penedit de tots els actes que inspiraren les
trapaceries de Paulina; però en el fons del fons en Melrosada estava més malalt del que semblés a primer cop
d'ull.
Totes aquelles manifestacions que va fer al seu cosí jesuïta i a la tia Paulina, la tarda mateixa que feu
coneixença amb Isabel, les podria fer ara molt més intenses; i ara, tristament, sense cap esperança.
Si en Melrosada fos un home conscient d'ell mateix, potser destruïria la seva vida miserable; però en
Melrosada estimava sobre tot, aquells cinquanta quilos d'ossos i pelleringues que constituïen la seva persona; i
que ell preservava del fred i la calor i nodria amb el queviure vulgar, però sa i digestiu, de la seva dispesa. I
estirava la seva closca deprimida, confortablement coronada amb el barret de palla, guardadora d'aquell
cervell de canari que percebia les agradables sensacions i, anant fent la viu-viu, li proporcionava mitjans per a
dur una vida decenta i sense entrabancs.
Vet aquí per què en Melrosada, en mig de les seves desgràcies, respirava l'aire dolç de la nit, i trencava una
branqueta de fonoll i se la posava a xuclar fent-se la il·lusió que prenia anís del Mono.
S'ha de dir, en favor del nostre Melrosada, que aquella nit era tan i tan dolça, que qualsevol es pren les coses a
PART 65
la valenta; però el corcó, malgrat el fonoll esfilagarsat entre les dents, existia en l'ànima del professor, i es
manifestava aleshores amb un engrescament tebi que don Gaspar sentia per la lluna.
Un poeta jaumí, que no recordo com es diu, ha dit que la lluna era presó d'ànimes enamorades: ¿qui privava el
professor de creure una cosa semblant?
No hi ha dubte que les nostres alegries i les nostres dissorts augmenten i disminueixen segons la situació en
què ens trobem en rebre-les. Per exemple, és molt diferent rebre la notícia que has tret la rifa quan pateixes un
mal de caixal intens, o quan estàs besant la nuca d'una veïna graciosa; i així mateix segons l'ambient que et
rodegi, la dolor de la teva ànima serà irresistible situació o una mena d'enllepoliment amb la pena.
El benestar que sent en Melrosada fa que la seva dolor li sigui suportable, i s'esbravi tendrament amb la lluna;
i això li passa aquesta nit, per primera volta, després de l'incident fatal que va malmenar els seus amors.
No sé per què sembla que aquesta nit, el bon professor, després de rumiar i entristir-se, entre tanta ginestera
d'or, hagi collit un brotet esquifit d'esperança.
Esperança de què? Ara ens seria impossible dir-ho, però el professor en porta una de cap. Es clar que serà
empresa difícil, perquè en un reconet del tramvia, ja passats els Josepets i molt a la vora de casa seva, es veu
el cos amable de don Gaspar com es percudeix tot, per una mena de sospir nerviós.
III
El piset agençat amb mobiliari propi; la catifa vermella que ha escollit després de comprar un ram de violetes i
un parell d'encasades tendríssimes, nevades de sucre; la trista ranera de la gorja fracassada, acompassant-se
amb un soroll de cullereta i amb la blancor d'un tovallonet brodat; l'estrenyacaps que s'endormisca vora una
cabellera femenina sense pompa ni crepè, ni agulles torturadores: tot això somnia don Gaspar; i aquest
pensament amable se li posa al coxí on dorm, i li fa pessigolles al nas com un dimoniet temptador. Però don
Gaspar pensa: -Com assolirem això? De quina manera?
Ell prou s'ha engrescat, en mig de dubtes i desenganys: en mig de la seva celibatària foscor, prou ha obirat la
cuca de llum, i la cuca de llum es deia Isabel; però ara ja és impossible assolir-la. Sí, sí, és impossible; però les
ganes encara són més vives que abans. Però en Melrosada es pregunta, cada matí, en despertar-se una mica
esverat pel somni turbulent que acaba d'abandonar-lo: -Com t'ho faràs, Gaspar?- I el positiu és que no sap com
fer-s'ho. I, amb una desesperació callada, per sobre dels calçotets de punt es cenyeix les tràgiques lligacames.
Un dia es llevà don Gaspar amb una gota d'optimisme a la punta de la llengua, i el cafè i la torrada de tots els
matins li varen semblar més sabrosos que de costum. Era diumenge, feia molt temps que no havia estat al
Parc, i va pensar: -Anirem a veure les bèsties.- Un artista com ell s'engrescava sempre amb els gestos i els
moviments d'aquells animals exòtics.
El sol, meravellós, s'enganxava com una mel tèbia per tot aquell bé de Déu d'arbres, i feia més suportable la
humitat del lloc. Don Gaspar caminava embadalit, contemplant les criatures verdes, vermelles, grogues i
violetes, menudes, grasses, saltadores, rialleres i comprometedores, que rodaven d'un cantó a l'altre com una
mena de flora paradisíaca.
A ell la canalla li tenia el cor robat: els instints paternals se li exacervaben feia una temporadeta. -¡Que feliços
són els homes que tenen fills!- pensà don Gaspar. En aquest moment només en veu la part dolça, dels pares de
família: no l'esgarrifen les malalties, les rareses i les sabatetes estripades; i allò de dir: -Moca't!-, i allò del riu
filial sobre els pantalons. És clar que ell no les ha passades, aquestes coses, ni sap el pa que hi donen: ara
només veu les cares vermelletes, els nassets estarrufats, les trenes rosses i les mitges estirades.
PART 66
Tot caminant, don Gaspar ha anat a raure davant mateix de la gàbia del tigre. La bestiassa ferotge ronca,
ajaguda impúdicament, i fent amb els llavis un moviment d'orgull instintiu.
-Que és bonic!- exclamava el professor. -¡Quina majestat!
El tigre de Bengala suggereix a don Gaspar una carrera de pensaments heroics: Les selves tropicals, les
palmeres, els elefants, els negres, els prínceps vestits de diamants; tot allò que ell ha vist en aquells cromos
que porten, a sota: Caceria del tigre. Si aquesta bestiassa pogués parlar, ¡que en contaria, de coses
extraordinàries!
El tigre s'ha despertat, i mira en Melrosada amb una gran indiferència, esternuda, badalla, mostra les dents, i
va d'un cantó a l'altra fent amb l'os del rosari veritables prodigis de flexibilitat.
Al professor l'entusiasma cada cosa que fa el tigre. Pensa que és una tonteria de no anar-lo a veure més sovint.
Un divertiment que costa tan poc i que la gent no se'n sap aprofitar! Tot mirant el tigre li entra un pensament
d'horror: aquella bèstia que sembla tan pacífica, tan resignada, imagina't, si sortís de la gàbia, les desgràcies
que faria! A quatre passes hi ha tot un chor de criatures, i al bon home se li posa la pell de gallina veient per
un instant, com el tigre s'empassa aquell vol d'angelets de Nostre Senyor igual que si fossin fruites i cireres.
Després del tigre ha anat a veure els lleons. Els lleons no li semblen tan perillosos. En el país on viuen, el lleó
ha arribat a ser una bèstia casolana: s'ha abusat tant del lleó espanyol, que fins sembla que ja no té de
mossegar. Aquesta és la idea que té en Melrosada del rei del desert.
Demés en Melrosada sap aquella història d'un sant que va treure una punxa de la pota d'un lleó, i troba natural
aquesta història. Ell, en un moment donat (un moment com aquell que va agafar el lloro en el jardí dels
Buxareu), s'atreviria a fer una cosa semblant; però... amb un tigre!... ca! No hi ha sant, per sant que sigui, que
s'atreveixi a acostar-se a un tigre. Recorda una vegada, don Gaspar, que va veure un domador de feres que se
les havia amb aquesta mena de bestiotes, i don Gaspar va patir molt d'esperit i li fou precís anar-se'n del local i
sortir a pendre l'aire. Després va llegir en el Brusi que el tal domador morí víctima de les urpes d'un tigre.
La visió dels animals de la selva li ha donat, aquest matí, una concepció una mica estranva de la lluita per la
vida.
-Ves si en són, de forts i poderosos, aquests animals! Imagina't la calor del desert, amb una mena de plantes
que totes tenen punxes, com les atzavares i les figues de moro; imagina't, sense una gota d'aigua, amb una fam
tan espantosa, les hores que fan de camí, saltant marges altíssims, sentint de lluny l'olor de la carn, els perills
que passen, els vols de mosquits que els punxen els ulls! I ells, desafiant-ho tot, amb una valentia i agilitat
extraordinàries, saltant damunt de la presa, i empaiten els caçadors, i es mengen els negres i els roben les
criatures!
¡Ves si ens ensenya coses el Creador, per medi dels animals sense intel·ligència! ¡Ves si n'hem d'apendre, de
lliçons, d'aquests irracionals magnífics que aquí tenim empresonats dins d'una gàbia!
¡I nosaltres, homes, que amb poca aigua ens ofeguem; i tu, Gaspar, que vius limitat per la teva timidesa, i no
ets altra cosa que un conill casolà rosegant una fulla de col miserable!
En Melrosada gasta amb ell mateix una terrible eloqüència. Sort que ha anat tirant caminal amunt, i ja és
davant de la gàbia de les oques.
Les oques, amb llur cridòria incivil i amb llur aspecte de peixateres enfarinades han aigualit una mica la força
del seu soliloqui.
PART 67
Don Gaspar pensa: -Ella és com les oques; ella és barroera i sense comprensió, com aquests vils animals! Però
què dius, pecador? No, no: la venjança mai! Ella no és com les oques!
I guaita de seguida una grua de Numídia, lleugera i esbelta, tota desdeny i distinció; i en Melrosada pensa que
ella és com aquesta au fina i flexible, i ell és un imprudent de sol·licitar-la. No s'han fet, aquests éssers
meravellosos, per als homes com en Melrosada. Sí: ella és així, polida i saltadora, amb aquest tènue plomall
de la cua, que fa l'efecte d'una cascada de neu.
-Si jo tingués l'ànima del tigre, podria enamorar la Isabel!- diu don Gaspar, tot convençut; -però jo tinc l'ànima
del camell, i duc el gep de la meva poca cosa a l'esquena: jo tinc d'inspirar pietat. I qui s'apiadarà de mi?
Més amunt ha vist els galls i els pavons i els faisans com criden i encalcen les famelles, i en Melrosada diu:
-Coratge, Gaspar coratge! Audaces fortuna juvat!- exclama, tot satisfet d'haver recordat la sentència llatina.
Don Gaspar frueix la passejada i les meditacions perquè ja és hora de dinar i se'n va cap a la dispesa.
Després de dinar es pregunta: -Hi aniràs? No hi aniràs? Bah! anem-hi! Amb quina cara et rebran? Audaces
fortuna juvat!- torna a dir, més engrescat encara.
Feia dos mesos que no havia estat a casa els Buxareu. Hi va arribar tremolant com la fulla a l'arbre. Va trucar
feblement, enretirant de seguida el dit del botó (com si hi haguessin posat una punxa), i va esperar que la
cambrera obrís.
Ell pensava trobar una cara coneguda; però feia pocs dies que els Buxareu havien canviat de minyona, i sortí a
rebre'l una mossa castellana que no havia vist mai.
La noia tingué grans dificultats per a apendre el seu nom, i el féu esperar al recibidor. Al cap d'un moment
aparegué en Víctor estossegant, amb una cara alegre, tot efusiu. Li dóna un cop a l'esquena, dient-li:
-Melrosada! ditxosos ulls! Ens pensàvem que s'havia mort! Però què ha fet? Que ens té oblidats? Tot això ho
digué precipitadament, sense donar-li temps de contestar cap excusa. Quan en Víctor va fer una petita pausa
per respirar, en Melrosada engegà una professó de compliments, i féu valer, com atenuant de la seva absència,
una malaltia que el tingué una setmana al llit, i després la feina d'aquells últims dies.
-Entri, entri. Som encara al menjador. Pendrà una tassa de cafè: no és veritat?
En Melrosada, vermell i atrafegat, sense saber on deixar el barret, va seguint l'amo de la casa, fins a arribar al
menjador, on és rebut amb una amabilitat corprenedora.
Els nens són al jardí, cosa que tranquil·litza el professor, perquè la sinceritat infantil el desconcerta. Hi ha la
Maria de la Mercè, la tia Paulina, i la Lluïseta i el seu marit, que fa pocs dies que han arribat del viatge de
nuvis.
El marit de la Lluïseta està gras: és d'aquells nois que el matrimoni els prova. Parlen de llur viatge: han estat a
Itàlia. En Víctor, que també hi anà amb la seva dona, vol discutir tot el que diuen, i vol estar més informat que
ells dels hotels, de la color dels tramvies, de les tendes de macarrons, de les cerveseries, i de l'abillament una
mica estrafalari, que duen els guardes suïssos del Papa.
La Lluïseta parla de Venècia amb un tremolor emocionant. Al seu marit, el que li agradà més, de la ciutat
ducal, fou un plat de petxinetes amb mostaça que els serviren a l'hotel, i aquells grinyols incomprensibles que
fan, a la nit, els gondolers.
La tia Paulina, que no hi ha estat mai, diu, tota commoguda:
PART 68
-Itàlia! Itàlia!
I en Melrosada, que tampoc hi ha estat mai, repeteix, també commogut:
-Itàlia! Itàlia!
En Víctor diu, dolçament, a en Melrosada: -Allò és la terra per a vostè! Com fruïria!
I en Melrosada respon:
-No me'n parli, no me'n parli! Tantes coses volem, que no podrem aconseguir mai! Itàlia és un dels meus
somnis daurats; però què s'hi ha de fer!...
Aquest to elegíac d'en Melrosada ha entristit una mica la conversa. La Lluïseta, amb la seva alegria animal, i
passant la mà per les galtes del seu marit, vol animar la concurrència.
El marit, complagut per aquella pública expansió de la seva dona, guaita la Lluïseta amb una estúpida
tendresa; i la tia Paulina, confidencialment, s'acosta a en Melrosada.
-Ja ho veu, Melrosada! Ells són feliços!
Don Gaspar, amb estranyesa, s'adona que la seva presència a casa dels Buxareu no desperta la situació
enutjosa que ell esperava. Està ben vist que ningú es recorda, en aquells moments, del seu fracassat
matrimoni, ni de la ridícula història de les lligacames: una vegada ha pres la tassa de cafè, li fa l'efecte que
totes aquelles coses era ahir que les veia, i que res no ha passat des de la darrera visita. Això li dóna
tranquil·litat, i ràpidament en Melrosada torna a pensar en les consideracions que feia el matí: la imatge del
tigre de la selva hindostànica, i la imatge del conill rosegant la fulla de col, se li apareixen clares
esperonant-lo; i aleshores, una idea, que ja altres cops se li presentà i va rebutjar-la com un mal pensament, se
li presentà de nou, i a en Melrosada no li semblà pas tan despreciable.
És un pensament obscur que ja fa temps dorm en el fons de la seva ànima; una cosa que ell mateix no s'ha
atrevit a confessar-se, que ha persistit abans i després de la seva aventura matrimonial, que ha anat creixent i
prenent forma sense que ell se'n donés compte. I ara, escoltant les paraules de la tia Paulina el va encenent a
poc a poquet; i, el que li semblà un temps cosa impossible i absurda, ara ho vol amanyagar com l'esperança
única, coordinant aquesta esperança amb el soliloqui suggerit pels animals de la col·lecció zoològica.
La tia Paulina parla:
-Ja ho veu, Melrosada! Ells són feliços! Si sabés l'alegria i la tristesa que m'ha causat, el casament de la meva
neboda! Ja em començo a sentir vella! Ja ho veig: tota la vida he estat i seré això: una germana de la caritat!
En Melrosada sospira, tremola, es torna vermell, i, molt baixet, perquè només el senti la tia Paulina, diu,
emocionadíssim:
-Escolti, Paulina: i ¿no voldria ser també una germana de la caritat, per a aquest pobre malalt, que l'estimaria
amb tota l'ànima?
IV
El menjadoret de Paulina és, aquesta nit, ple de batecs invisibles. La llum malva deixa endevinar tot just els
objectes. El canari canta frisós dins la gàbia, i no vol adormir-se de cap manera. Paulina ha deixat les plates
gairebé intactes. La cambrera ha insinuat tímidament:
PART 69
-Senyoreta: que no es troba bé?
-No és res, no és res- ha contestat Paulina; -ja podeu anar a sopar.
Paulina ha pres una pera de confitura, i l'ha mastegada d'esma sense trobar-li cap gust. Després ha plegat el
tovalló i ha begut un glopet d'aigua.
-Déu meu, Déu meu!- exclama Paulina. -Però és possible? Com s'ha atrevit a dir-m'ho? I jo no he sabut
contestar-li res? Però és que ha perdut el seny? és que s'ha tornat boig? ¿De quina manera la nostra amistat ha
pogut convertir-se en una cosa que jo no sospitava mai?
El que passava a Paulina era verament per a preocupar-la una mica. Des de la mort d'aquell poca pena d'en
López Mantecón, ningú (el que es diu ningú!) havia dirigit a Paulina una paraula d'amor. Ella, malgrat el seu
escepticisme matrimonial i malgrat les coses que s'han contat en aquest llibre, havia mentit tota la vida, i,
sense voler, de vegades li sortia a flor de llavi el veritable neguit de la seva ànima. Paulina no va renunciar
mai a l'amor: si aparentment s'hagués pogut creure en aquesta renúncia, eren els fets, i només els fets, qui la
imposaven.
La persona que havia intimat més amb ella, encara que ens sembli absurd, era en Melrosada. Paulina no
sentia, pel professor, solament un afany de manefleria i de fer el mestre-fanguet: alguna cosa més lligava les
dues ànimes.
És segur que, si ella no hagués furgat l'esperit del professor i no li hagués desenrotllat coses mortes, ell no
hauria estat capaç de sospitar, ni un moment, que el seu matrimoni amb Paulina arribés a ser altra cosa que un
somni.
La figura de la Isabel havia estat una mena de pantalla: sense saber-ho, Paulina, s'havia sacrificat ella mateixa:
el que hauria volgut per a ella mateixa i no hauria gosat mai a demanar-ho, va intentar exigir-ho per a la seva
amiga.
Quan ella somiava en la figura del professor una mica idealitzada al seu gust; quan el veia casat i feliç amb la
Isabel, i s'imaginava la seva pròpia persona al marge de la intimitat d'aquell matrimoni; és seguríssim que el
seu altruisme no era res més que una mentida, i que per dignitat, per por, o pel que sigui, ni a ella mateixa
s'hauria confessat que el personatge que li hauria plagut jugar en la comèdia d'aquell matrimoni no fos
precisament el de l'amiga, sinó el de l'esposa.
Però és natural que aquestes coses no s'atrevís ni a pensar-les. Encara que el professor li fos simpàtic i trobés
un especial gust a fer-lo confident del seu migrat sentimentalisme, no podia oblidar, Paulina, la condició una
mica inferior d'en Melrosada, el prestigi que ella es pensava tenir dins la família Buxareu, la seva posició
social i les seves relacions: ella no podia ser altra cosa que una protectora, una amiga si es vol, d'en
Melrosada. Però d'això a ser la seva esposa, a emparentar-lo amb els seus nebots, hi havia un veritable abisme.
Demés Paulina no podia sospitar mai que en Melrosada arribés a enamorar-se d'ella, i fins sentia forts
remordiments d'haver desgavellat la vida d'aquell bon home amb tots els equilibris que li va imposar per
casar-lo amb la Isabel. Decididament, la seva boda amb en Melrosada era una bogeria; i podem estar
seguríssims que Paulina Buxareu no havia pensat mai en tal cosa.
Però des d'aquella tarda els fets havien canviat. La tranquila resignació de les dues ànimes havia sofert
sotragades de revolta: el que mai s'haurien confessat havia sortit a plena llum i havia estat clarament dit per
unes paraules plenes d'emoció. Tot això potser era un disbarat molt gran; però ja estava fet, i calia pendre una
determinació o altra.
De primer, Paulina Buxareu va fer amb l'imaginació un anàlisi detingut del seu pretendent; el seu instint anà
PART 70
perdonant els defectes físics, i anà ennoblint les qualitats espirituals. Aquest anàlisi va durar una bella estona, i
Paulina en va treure, com a conseqüència, que, pel que feia referència a l'aspecte d'en Melrosada, no hi havia
cap inconvenient en acceptar-lo com a espòs.
Després va voler endinsar-se en tot el que feia referència a les condicions conjugals, fins a despullar-les dels
vels més íntims. Aquí la pobra dona s'hi va perdre una mica. De joveneta l'havia preocupada, tot això; però de
seguida la seva consciència s'en ressentia quan hi aturava massa els pensaments. Després passaren els anys; i,
encara que alguna amiga casada li havia fet certes revelacions, eren coses aquestes que sempre li enrojolaven
la cara, i no n'havia vist mai el desllorigador. Després de donar-hi voltes i voltes, va deduir que ella no era pas
diferenta de les altres dones; i, en fi, Déu sobre tot. Demés, a can Subirana venen un llibret que ella només
coneixia per les cobertes; però li constava perfectament que una cosina seva en tenia un exemplar guardat
entre l'íntim embalum de la roba blanca.
Una vegada resolt aquest punt, esguardà l'aspecte social del seu matrimoni. Això és el que més la preocupava.
¿Quina cara farien els seus nebots davant d'aquesta decisió? L'efecte tenia de ser fatal: no calia dar-li voltes.
Era impossible que els seus nebots trobessin bé aquest matrimoni. Ella, la invulnerable, la respectada tia
Paulina, la consellera i la predicadora, la que semblava que estigués per sobre de les contingències passionals,
¡amb quins ulls fora mirada, amb quines paraules comentada! quines amargues ironies despertaria el seu
casament amb el professor!
Però Paulina pensa, de seguida: -Tota la vida t'has sacrificat per ells; la teva persona no ha estat mai per a tu:
ha estat per als altres; les teves llàgrimes han plorat la dissort d'altri; les teves paraules han aconhortat la
tristesa dels altres! I t'ho agraeixen? ¿Es recordaran de tu, quan et moris? És que que no tens dret de respirar
l'aire amb els teus pulmons?
Paulina es va enfortint amb un egoisme eloqüent: val més la felicitat d'ella que tot; la seva felicitat està per
sobre del que pugui dir la gent. Després de molts anys, Paulina recobra el gest de romàntica rebel·lió. En
definitiva, Paulina decideix dir que sí a en Melrosada: un sí ple d'esperances.
No cal afegir que Paulina ha passat la nit en blanc, i que infinites vegades aquests temes van i vénen per
llevar-li la son i per donar-li un estat d'inquietud semblant a la febre.
L'endemà, abans de llevar-se, la cambrera li anuncia una visita: és don Gaspar. La presència d'aquest home,
que mai l'havia torbada, l'omple d'angúnia i d'esverament. Paulina es lleva. És clar que no va arreglada per a
rebre ningú; però pensa: -A ell no vull enganyar-lo: vull ser sincera en tot.- I al cap d'un quart d'hora surt a la
saleta per rebre el seu promès.
En Melrosada està més emocionat que ella. Paulina el saluda, i li diu, tremolosament:
-Melrosada: què ha fet?
-Paulina, digui'm que sí: no allargui més la meva tortura!
-M'és impossible negar-li res. Sí: les nostres ànimes han nascut per estimar-se...
Després d'aquest diàleg curtíssim, els dos enamorats han quedat sense paraula. En Melrosada voldria dir
moltes coses, però no sap per quina començar. Senten una gran vergonya l'un de l'altre. Don Gaspar no
s'atreveix a abraçar-la. Per fi s'insinua; i ella, sense fer-se pregar gens, s'abandona a damunt l'americana del
professor, i es posa a plorar dolçament. Han passat alguns minuts, i els sembla que per avui ja n'han fet prou.
En Melrosada se'n va. Es diuen que es veuran, que s'escriuran, que seran molt feliços...
Paulina Buxareu, davant del mirall, una estoneta després, es mira i es remira i, amb una llangor d'enamorada,
PART 71
es decideix a rissar-se els cabells, encara abundants i negres.
De seguida pensa Paulina que una situació com la seva no pot aguantar-se gaire temps i que els fets s'han de
precipitar per força. I, una vegada vestida, se'n va a missa, i després al despatx del seu nebot.
En Víctor, en veure-la tant de matí, s'esvera una mica. La tia Paulina, amb gran cerimònia, comença a engegar
aquest discurs:
-Víctor: tu ets el més gran dels meus nebots i tu ets el cap de la nostra família; a tu t'he estimat més que ningú,
i el teu consell ha sigut sempre escoltat per mi. Mira, Víctor: creuria faltar si no comuniqués a tu primer que a
tothom una nova que estic segura que ha d'estranyar-te.
En Víctor Buxareu resta amb la boca oberta. Encara que acostumat a les extravagàncies de la seva tia, no les
té totes en sentir aquelles paraules i en veure-la excitada i tremolosa de cap a peus.
-Víctor: he de fer-te saber que em caso. Em caso amb en Melrosada.
En Víctor ha quedat perplexe. Ràpidament, hauria esclatat en una rialla brutal; però en Víctor, encara que
impulsiu, veu de seguida que la cosa és una mica massa seriosa.
Resta mut uns segons, es conté, dóna una forta pipada a la seva cigarreta, i, mirant Paulina amb els ulls
esveradíssims, contesta, lacònicament:
-Expliqui's, tia Paulina; expliqui's.
V
La tia Paulina es va explicar. En Víctor ja va veure de primer moment que tot era inútil: ell coneixia Paulina, i
no fóra cosa gens fàcil desviar la direcció impulsiva de la seva voluntat. Naturalment que a en Víctor se li
escapava el riure a estones, i tenia de fer veritables esforços. Altres moments es mirava la seva tia amb uns
ulls de pietat profundíssima, com si volgués dir:
-Mare de Déu! Tot està perdut!
La tia Paulina contà, amb tots els pèls i senyals, la gènesi de la seva simpatia per don Gaspar. De tant en tant
s'aturava per pendre alè o per eixugar-se una llàgrima.
Un cop hagué finit la seva confessió, en Víctor, amb una gran bona fe, li va dir aquestes paraules:
-Miri, tia: el que vostè m'acaba d'exposar em ve tant de nou, que no sé què aconsellar-li; però davant d'un cas
com aquest, després de tot el que vostè m'ha dit, em sembla que el millor conseller ha de ser vostè mateixa. I
què li diré, pobre de mi!... Altres persones més autoritzades... Vostè té el seu director espiritual...
En Víctor no era home de directors espirituals; però va pensar que a la tia Paulina, en aquells moments
solemnes, un toquet religiós li vindria com l'anell al dit.
I la tia Paulina, aleshores, doctoralment, contestà:
-Víctor: pots creure que la primera cosa que he volgut escoltar ha estat la paraula de Déu, i el director
espiritual ja està al corrent d'aquestes coses: a tu et parlo com a cap de família i res més.
PART 72
-Doncs, jo, tia Paulina, com a cap de família, no poso cap inconvenient que vostè es casi: el senyor Melrosada
és home de totes les meves simpaties, i el crec persona honrada i decent.
-Prou, prou, Víctor, fill meu: tota la vida t'agrairé aquestes paraules.
La tia Paulina, amb gran torbament d'en Víctor, s'abraonà al coll del seu nebot i plorà llàgrimes d'infinita
tendresa.
En Víctor no hi veia de cap ull; però, encara que es rebel·lés contra el sentimentalisme, s'arribà a posar tou
com una cera.
-Pobra tia Paulina!- pensava en Víctor. -Pobra tia Paulina! A quin extrem de guilladura ha arribat!
La tia Paulina impressionava l'ànima d'en Víctor de dues maneres distintes: l'una manera era francament
grotesca; l'altra manera era francament sentimental. Ell, com tothom, veia en la tia Paulina aquella color
extraordinàriament còmica que la caracteritzava tan bé; però en Víctor no podia oblidar tampoc la tia Paulina
de quan era petit: la que es sacrificava per tothom; la què havia fet de mare a la seva germana; la que havia
vetllat els seus nens quan estaven malalts.
Aquests dos aspectes es barrejaren tèrbolament i enutjosa: el plor sincer de la seva tia li causava una certa
indignació, i una tendresa instintiva que li feia espurnar els ulls.
-Tia Paulina, calmi's, calmi's; calmi's; assereni's; deia en Víctor, afadigat, col·locant la dolça Paulina, mig
desmaiada, en una butaca confortable.
Paulina Buxareu es calmà. Aleshores cap d'ells dos no sabia què dir. Ella inicià amb veu feble:
-Víctor...
-Digui, tia, digui.
-Tu comprens, Víctor, que les nostres relacions han de ser molt curtes. Però... a casa meva... Jo no voldria que
ningú pensés mal de nosaltres. Si tu no hi tinguessis inconvenient...
-Vol callar, tia Paulina! Em faig càrrec de la seva situació; i a l'hora que vulgui, a totes les hores que els
sembli bé, ja sap que a casa meva...
-Gràcies, fill meu, gràcies. Ja ho he dit sempre, que eres un àngel.
-Per Déu, tia Paulina!...
-Sí, sí, Víctor: d'homes com tu no en corren.
Paulina Buxareu, amb els ulls vermells i amb la respiració afadigada, es despedí del seu nebot. En Víctor,
quan es trobà sol, tancà la porta del despatx i va estirar-se en un sofà, com si estigués rendit per un esforç
enorme.
-Però és possible? Ai carat de Melrosada!
En Víctor no sabia ben bé si tot allò ho havia somiat. Després rigué com un beneit. Després posà la cara
seriosa i anava repetint:
PART 73
-Pobra tia Paulina! Pobra tia Paulina!
Encengué una pila de cigarretes, i va llençar-les totes a mig fumar. S'estirava els punys; s'agafava el nus de la
corbata; començava una carta i l'estripava tot seguit... En Víctor no podia treballar ni estar quiet. Agafà els
guants, el barret i el bastó, i sortí disparat a pendre l'aire.
Quan en Víctor arribà a casa, la Maria de la Mercè va dir-li:
-Què tens? Què et passa?... ¿Que no t'han escrit de Bilbao?
-Què Bilbao ni què romansos! Escolta, i et quedaràs sense sentit.
-Víctor!
-La tia Paulina es casa.
-No pot ser!
-Es casa: es casa amb en Melrosada!
-Però... Víctor!... avui no som als innocents!
-Desgraciadament no som als innocents; el que t'he dit és la pura veritat.
La dona d'en Víctor va fer uns escarafalls, unes rialles i uns comentaris que el seu marit li tingué de dir prou.
Més de pressa que la llum va córrer la notícia fins a les últimes ramificacions familiars, fins a les relacions
amicals més febles: no es parlava d'altra cosa.
-Paulina Buxareu es casa.
-Paulina Buxareu es casa amb un professor de dibuix.
-Paulina Buxareu s'ha tornat boja.
Quan la Isabel va saber-ho, no se sap ben bé per què, sentí un despreci molt gran per la seva amiga. Tothom
s'ho va pendre malament: la pobra tia Paulina va ser retallada, estripada, esmicolada, per tota mena de befes i
paraules d'impietat.
En Víctor fou l'únic a compadir-la, encara que no s'atreví a defensar-la davant de ningú. El festeig s'inicià de
seguida. A una hora discreta, anava don Gaspar a veure la seva estimada. El menjador dels Buxareu fou
l'escenari d'aquell idil·li trist.
Els nens, un dia s'amagaren darrera les cortines i escoltaren la conversació dels nuvis. Després, a taula, la
referen amb una barra espantosa. La seva mare els volia fer callar, però ells estaven esvalotadíssims; fins que
en Víctor bramulà com un lleó i va deixar-los sense postres.
A la Maria de la Mercè li venia molt malament el festeig de Paulina, i se'n queixava sempre al seu marit. En
Víctor deia:
-Què vols fer-hi? No tinc altre remei.
PART 74
La tia Paulina trobava la seva situació la cosa més natural del món. Com que ningú gosava riure-se-li'n a la
cara, s'envalentonà en el paper de núvia: es posà bruses clares i cintetes al coll; volia fer postures, i la pobra
dama cada dia agafava un aspecte més deplorable. Estava radiant de satisfacció: si les gràcies fugien del seu
cos, la seva ànima era la mateixa que a divuit anys. Aquest contrast produïa un efecte desagradable a en
Víctor Buxareu, que no sabia com fer-s'ho perquè la seva tia procedís d'una manera més discreta.
El pobre don Gaspar Melrosada oferia un espectacle encara més trist: el seu amic Puntí li posava fre a les
corbates, però ell no en feia cabal. A la dispesa li prenien el pèl de mala manera, i ell no se n'adonava: estava
tan satisfet, tan satisfet, que fins contava detalls del seu festeig a la dispesera.
Aquelles relacions duraren un parell de mesos. En Víctor acabà d'arreglar algunes qüestions d'interessos que
hi havia pendents entre ell i la seva tia. Després es tractà de solucionar-ho tot. Moblaren la casa amb mobles
de Paulina i alguna cosa imprescindible que compraren a corre-cuita. Llur niu era una torreta del Putget, amb
una mica de jardí, molt ben orientada i amb sol a bastament.
Vinguè el dia desitjat. Es casaren a la parròquia de la Bonanova, i el pare Tudó va beneir-los. Fou una boda
íntima, celebrada de matinet, sense dinar i sense invitats.
En Melrosada anava de levita; la tia Paulina duia mantellina negra. Actuaren de padrins en Víctor i un germà
del pare Tudó.
La nit de nuvis la passaren a Montserrat. Fou cantada una salve expressament per a ells. La tia Paulina estava
boja. A en Melrosada l'havia estabornit l'emoció. Quan ja eren dins de la cambra no s'atrevia a abandonar la
finestra, encantat amb un bé de Déu d'estrelles que coronaven els geps sinistres de la gloriosa muntanya.
VI
Paulina sentia arreu del seu cor una benaurança veritable: el matrimoni havia estat per a ella el que se'n diu
posar oli en un llum. El qui estava cohibidíssim, sobre tot davant de la gent, era el pobre Melrosada. La seva
dona l'omplia de manyagaries i atencions, el presentava a les seves coneixences, molt satisfeta; però ell era tan
tímid de natural, que no sabia acostumar-se al paper de marit.
Ara, íntimament, era tot un altre home: menjava tan de gust, dormia tan satisfet, es despertava amb el cor tan
ple d'harmonies, que tots els matins plorava com una criatura en contemplar els preparatius que feia la seva
dona per rentar-se i pentinar-se.
La companyia femenina li anà polint una sèrie de detallets íntims: Paulina el tractava com si fos un infant;
però a estones li agradava fer el paper de nena, i aleshores en Melrosada es veia perdut. Feien tantes
ximpleries i tantes postures, que la minyona s'escandalitzava cada dos per tres.
-Ai Reina! Quines senyoretes! Tan grans, sembla que no els escau!- deia la carnissera comentant els
escarafalls de la minyona.
Al barri arribaren a fer-se populars: tots els veïns parlaven d'aquella dolça parella. Algun cop els miraven
passejar-se pel jardinet, agafats de bracet i partint-se una cirera.
En Melrosada no sabia administrar els béns de la seva dona: ella tenia de fer-ho tot; i el pobre home estava
admiradíssim del seu talent.
-Jo no sé per què Nostre Senyor ha volgut fer-me tan feliç, Paulina!
La seva dona somreia, i li posava les mans, grassonetes, damunt dels ulls:
PART 75
-Qui és, el reiet de casa?
* * *
Un dia vaig visitar la parella encisadora. Era pel mes de març. Feia un sol agradable i una temperatura tèbia.
Els dos esposos acabaven de dinar.
Jo no havia vist Paulina des d'abans del seu casament. La pobra dona s'esverà una mica, i en Melrosada no
sabia què dir-me. Em tractaren com a una visita de pur compliment; però jo vaig cometre diverses
indiscrecions i vaig fer certes referències a llur idil·li. Aleshores Paulina perdé la fredor, i es va desfer en un
torrent de confidències.
Paulina m'ensenyà la casa: de primer el menjador; després penetràrem a la cambra de dormir. Paulina estava
visiblement emocionada. Encara que tot ho tenien molt endreçat, no deixaven de descobrir-se algunes coses
íntimes. En Melrosada seguia sense dir res: feia la cara satisfeta i repugnant d'aquell que totes li ponen.
Després anàrem al jardinet. Hi havia fruiters florits i algunes roses. Estava tot molt ben cuidat. Al cap d'una
estona tornàrem al menjador. Paulina parlà de la seva neboda, casada recentment, d'en Víctor... d'una pila
d'incidents familiars...
La Paulina volgué que prengués xocolata, i jo no em vaig fer pregar. Des del menjador es dominava una bella
vista. Paulina lloà la situació de la seva casa:
-Diguin el que vulguin, això és sa: aquí es respira millor que en un piset. Pots sortir a passejar amb el vestit de
casa i ningú et diu res.
S'empal·lidí la conversa. Paulina reposava en un sofà. El seu marit la guaitava abstret, com si no s'adonés de la
meva presència. Jo vaig acomiadar-me, i vaig adonar-me que la meva visita els havia proporcionat una bona
estona. Em varen pregar que anés a dinar-hi un dia, i Paulina em digué moltes vegades que jo era un amic de
debò i que no tenia de fer cap compliment.
Paulina havia perdut una mica del seu to doctoral i de la seva conversa exaltada: s'havia endolcit no poc, i era
tota una altra dona.
Confesso que en Melrosada em va repugnar, i, no sé perquè, em semblà que el matrimoni havia idiotitzat la
seva insignificança. Després vaig rectificar aquesta opinió, i em semblà senzillament la bona persona de
sempre. En canvi Paulina Buxareu, em va donar una tan pura sensació de joia limitada i honesta, que el seu
record em perdurà una pila de dies. Paulina Buxareu era, als meus ulls, com una figa de coll de dama, tota de
mel per dins, sense malícia de cap mena; una mica emfàtica i pretensiosa, però amorosida per un sol auster i
velada per una finíssima boira tardoral.
EPÍLEG
Per esdeveniments que no són del cas, he tingut de viure llarga temporada lluny de Barcelona: això ha fet que
deixés de freqüentar algunes de les meves relacions.
La família Buxareu ha estat una d'aquestes. Fa quatre o cinc anys que no visito la seva casa. Darrerament vaig
informar-me de la mort de Paulina, víctima d'una recent epidèmia, quan finia l'estiueig en un poble de la
província de Girona.
He sabut que en Melrosada ha renyit amb els parents de la seva dona: Paulina morí sense haver fet testament, i
el pobre don Gaspar ha continuat sent professor de dibuix. Alguns dies el veig al Continental. Està desmillorat
PART 76
i envellit que fa llàstima. Guaita amb tristor el seu doble de cervesa, i no abandona mai una punta de cigarreta
que s'acaba.
En Víctor Buxareu ha guanyat molts diners amb la guerra. Quan el trobo em saluda rialler, fent grans
demostracions d'afecte; però no s'atura mai a parlar-me.
A qui he deixat de saludar és a la Lluïseta: no sé si és que ja no em coneix, o si ho fa veure. S'ha engreixat
molt, i té tres criatures.
La mort de Paulina va revifar-me una sèrie de records, divertits per a mi, còmics i sentimentals. Jo volia
homenatjar d'alguna manera aquella dolça vida femenina, que ja s'ha aclucat sense deixar rastre de cap mena.
Poc podia pensar Paulina Buxareu, quan em feia víctima de la seva oratòria, que restés dins de la meva ànima
un tan agradable perfum de la seva persona.
Perquè no es perdi del tot aquest perfum vaig decidir-me a començar la història de Paulina Buxareu. M'ha
sortit una història desgavellada i desllorigada.
L'ombra de Paulina em perdoni, i cregui que l'únic esperit que ha inspirat aquestes ratlles és aquell esperit
clar, rosat i tebi que es diu simpatia.

Estatut d’autonomia de Catalunya
PREÀMBUL
Catalunya s’ha anat fent en el decurs del temps amb les aportacions
d’energies de moltes generacions, de moltes tradicions i cultures, que
hi han trobat una terra d’acollida.
El poble de Catalunya ha mantingut al llarg dels segles una vocació constant d’autogovern, encarnada en institucions pròpies com
la Generalitat –que fou creada el 1359 a les Corts de Cervera– i en
un ordenament jurídic específic, aplegat, entre altres recopilacions de
normes, en les Constitucions i altres drets de Catalunya. Després del
1714, han estat diversos els intents de recuperació de les institucions
d’autogovern. En aquest itinerari històric constitueixen fites destacades, entre altres, la Mancomunitat del 1914, la recuperació de la
Generalitat amb l’Estatut del 1932, el restabliment de la Generalitat
el 1977 i l’Estatut del 1979, nascut amb la democràcia, la Constitució
del 1978 i l’Estat de les autonomies.
La llibertat col·lectiva de Catalunya troba en les institucions de la
Generalitat el nexe amb una història d’afirmació i respecte dels drets
fonamentals i de les llibertats públiques de la persona i dels pobles; una
història que les dones i els homes de Catalunya volen prosseguir amb
la finalitat de fer possible la construcció d’una societat democràtica
i avançada, de benestar i progrés, solidària amb el conjunt d’Espanya i
incardinada a Europa.
ESTATUT D’AUTONOMIA DE CATALUNYA
20
El poble català continua proclamant avui com a valors superiors
de la seva vida col·lectiva la llibertat, la justícia i la igualtat, i manifesta
la seva voluntat d’avançar per una via de progrés que asseguri una
qualitat de vida digna per a tots els que viuen i treballen a Catalunya.
Els poders públics estan al servei de l’interès general i dels drets de
la ciutadania, amb respecte pel principi de la subsidiarietat.
És per tot això que, seguint l’esperit del preàmbul de l’Estatut del
1979, aquest Estatut assumeix que:
• Catalunya és un país ric en territoris i gents, una diversitat que
la defineix i l’enriqueix des de fa segles i l’enforteix per als temps
venidors.
• Catalunya és una comunitat de persones lliures per a persones
lliures on cadascú pot viure i expressar identitats diverses, amb un
decidit compromís comunitari basat en el respecte per la dignitat
de cadascuna de les persones.
• L’aportació de tots els ciutadans i ciutadanes ha configurat una
societat integradora, amb l’esforç com a valor i amb capacitat innovadora i emprenedora, uns valors que continuen impulsant-ne
el progrés.
• L’autogovern de Catalunya es fonamenta en la Constitució, i també en els drets històrics del poble català, que, en el marc d’aquella,
donen origen en aquest Estatut al reconeixement d’una posició
singular de la Generalitat. Catalunya vol desenvolupar la seva
personalitat política en el marc d’un Estat que reconeix i respecta
la diversitat d’identitats dels pobles d’Espanya.
• La tradició cívica i associativa de Catalunya ha subratllat sempre
la importància de la llengua i la cultura catalanes, dels drets i els
deures, del saber, de la formació, de la cohesió social, del desenvolupament sostenible i de la igualtat de drets, i avui, especialment,
de la igualtat entre dones i homes.
• Catalunya, per mitjà de l’Estat, participa en la construcció del
projecte polític de la Unió Europea, els valors i els objectius de la
qual comparteix.
• Catalunya, des de la seva tradició humanista, aferma el seu compromís amb tots els pobles per a construir un ordre mundial
pacífic i just.
Preàmbul
21
TÍTOL PRELIMINAR
El Parlament de Catalunya, recollint el sentiment i la voluntat de
la ciutadania de Catalunya, ha definit [Catalunya com a nació]1
 d’una
manera àmpliament majoritària. La Constitució espanyola, en l’article
segon, reconeix [la realitat nacional de Catalunya]2
 com a nacionalitat.
En exercici del dret inalienable de Catalunya a l’autogovern, els
parlamentaris catalans proposen, la Comissió Constitucional del Congrés dels Diputats acorda, les Corts Generals aproven i el poble de
Catalunya ratifica aquest Estatut.
TÍTOL PRELIMINAR
Article 1. Catalunya
Catalunya, com a nacionalitat, exerceix el seu autogovern constituïda en comunitat autònoma d’acord amb la Constitució i amb
aquest Estatut, que és la seva norma institucional bàsica.
Article 2. La Generalitat
1. La Generalitat és el sistema institucional en què s’organitza políticament l’autogovern de Catalunya.
2. La Generalitat és integrada pel Parlament, la Presidència de la
Generalitat, el Govern i les altres institucions que estableix el capítol V
del títol II.
3. Els municipis, les vegueries, les comarques i els altres ens locals
que les lleis determinin integren també el sistema institucional de la
Generalitat, com a ens en els quals aquesta s’organitza territorialment,
sens perjudici de llur autonomia.
4. Els poders de la Generalitat emanen del poble de Catalunya i
s’exerceixen d’acord amb el que estableixen aquest Estatut i la Constitució.
1. Aquesta referència del preàmbul de l’Estatut no té eficàcia jurídica interpretativa
d’acord amb el FJ 12 de la STC 31/2010, del 28 de juny.
2. Aquesta referència del preàmbul de l’Estatut no té eficàcia jurídica interpretativa
d’acord amb el FJ 12 de la STC 31/2010, del 28 de juny.
Art. 2
ESTATUT D’AUTONOMIA DE CATALUNYA
22
Article 3. Marc polític
1. Les relacions de la Generalitat amb l’Estat es fonamenten en el
principi de la lleialtat institucional mútua i es regeixen pel principi
general segons el qual la Generalitat és Estat, pel principi d’autonomia,
pel de bilateralitat i pel de multilateralitat.
2. Catalunya té en l’Estat espanyol i en la Unió Europea el seu espai
polític i geogràfic de referència i incorpora els valors, els principis i les
obligacions que deriven del fet de formar-ne part.
Article 4. Drets i principis rectors
1. Els poders públics de Catalunya han de promoure el ple exercici
de les llibertats i els drets que reconeixen aquest Estatut, la Constitució,
la Unió Europea, la Declaració universal de drets humans, el Conveni
europeu per a la protecció dels drets humans i els altres tractats i convenis internacionals subscrits per Espanya que reconeixen i garanteixen els drets i les llibertats fonamentals.
2. Els poders públics de Catalunya han de promoure les condicions
perquè la llibertat i la igualtat dels individus i dels grups siguin reals
i efectives; han de facilitar la participació de totes les persones en la
vida política, econòmica, cultural i social, i han de reconèixer el dret
dels pobles a conservar i desenvolupar llur identitat.
3. Els poders públics de Catalunya han de promoure els valors
de la llibertat, la democràcia, la igualtat, el pluralisme, la pau, la justícia, la solidaritat, la cohesió social, l’equitat de gènere i el desenvolupament sostenible.
[Article 5. Els drets històrics
L’autogovern de Catalunya es fonamenta també en els drets
històrics del poble català, en les seves institucions seculars i en la
tradició jurídica catalana, que aquest Estatut incorpora i actualitza
a l’empara de l’article 2, la disposició transitòria segona i altres
preceptes de la Constitució, dels quals deriva el reconeixement
d’una posició singular de la Generalitat amb relació al dret civil,
la llengua, la cultura, la projecció d’aquestes en l’àmbit educatiu, i
el sistema institucional en què s’organitza la Generalitat.]3
3. Aquest precepte és constitucional interpretat en els termes establerts pel FJ 10 de la
STC 31/2010, del 28 de juny, i pel FJ 4 de la STC 137/2010, del 16 de desembre.
Art. 3
23
TÍTOL PRELIMINAR
Article 6. La llengua pròpia i les llengües oficials
1. La llengua pròpia de Catalunya és el català. Com a tal, el català
és la llengua d’ús normal i preferent4
 de les administracions públiques i dels mitjans de comunicació públics de Catalunya, i és també
la llengua normalment emprada com a vehicular i d’aprenentatge en
l’ensenyament.
[2. El català és la llengua oficial de Catalunya. També ho és el
castellà, que és la llengua oficial de l’Estat espanyol. Totes les persones
tenen el dret d’utilitzar les dues llengües oficials i els ciutadans de
Catalunya tenen el dret i el deure de conèixer-les. Els poders públics
de Catalunya han d’establir les mesures necessàries per a facilitar
l’exercici d’aquests drets i el compliment d’aquest deure. D’acord amb
el que disposa l’article 32, no hi pot haver discriminació per l’ús de
qualsevol de les dues llengües.]5
3. La Generalitat i l’Estat han d’emprendre les accions necessàries
per al reconeixement de l’oficialitat del català a la Unió Europea i la
presència i la utilització del català en els organismes internacionals i
en els tractats internacionals de contingut cultural o lingüístic.
4. La Generalitat ha de promoure la comunicació i la cooperació
amb les altres comunitats i els altres territoris que comparteixen patrimoni lingüístic amb Catalunya. A aquests efectes, la Generalitat i
l’Estat, segons que correspongui, poden subscriure convenis, tractats
i altres mecanismes de col·laboració per a la promoció i la difusió
exterior del català.
5. La llengua occitana, denominada aranès a l’Aran, és la llengua
pròpia d’aquest territori i és oficial a Catalunya, d’acord amb el que
estableixen aquest Estatut i les lleis de normalització lingüística.
Article 7. La condició política de catalans
1. Gaudeixen de la condició política de catalans o ciutadans de
Catalunya els ciutadans espanyols que tenen veïnatge administratiu
a Catalunya. Llurs drets polítics s’exerceixen d’acord amb aquest Estatut i les lleis.
4. Aquesta expressió és inconstitucional i nul·la d’acord amb la STC 31/2010, del 28
de juny.
5. Aquest apartat és constitucional interpretat en els termes establerts pel FJ 14.b de la
STC 31/2010, del 28 de juny i pel FJ 6 de la STC 137/2010, del 16 de desembre.
Art. 7
ESTATUT D’AUTONOMIA DE CATALUNYA
24
2. Gaudeixen, com a catalans, dels drets polítics definits per
aquest Estatut els espanyols residents a l’estranger que han tingut
a Catalunya el darrer veïnatge administratiu, i també llurs descendents que mantenen aquesta ciutadania, si així ho sol·liciten, en la
forma que determini la llei.
Article 8. Símbols de Catalunya
[1. Catalunya, definida com a nacionalitat en l’article 1, té com a
símbols nacionals la bandera, la festa i l’himne.]6
2. La bandera de Catalunya és la tradicional de quatre barres vermelles en fons groc i ha d’ésser present als edificis públics i en els actes
oficials que tinguin lloc a Catalunya.
3. La festa de Catalunya és la Diada de l’Onze de Setembre.
4. L’himne de Catalunya és Els segadors.
5. El Parlament ha de regular les diverses expressions del marc
simbòlic de Catalunya i n’ha de fixar l’ordre protocol·lari.
6. La protecció jurídica dels símbols de Catalunya és la que correspon als altres símbols de l’Estat.
Article 9. El territori
El territori de Catalunya és el que correspon als límits geogràfics
i administratius de la Generalitat en el moment de l’entrada en vigor
d’aquest Estatut.
Article 10. La capital
La capital de Catalunya és la ciutat de Barcelona, que és la seu permanent del Parlament, de la Presidència de la Generalitat i del Govern,
sens perjudici que el Parlament i el Govern es puguin reunir en altres
llocs de Catalunya, d’acord amb el que estableixen, respectivament, el
Reglament del Parlament i la llei.
Article 11. L’Aran
1. El poble aranès exerceix l’autogovern mitjançant aquest Estatut,
el Conselh Generau d’Aran i les altres institucions pròpies.
6. Aquest apartat és constitucional interpretat en els termes establerts pel FJ 12 de la
STC 31/2010, del 28 de juny.
Art. 8
25
TÍTOL PRELIMINAR
2. Els ciutadans de Catalunya i les seves institucions polítiques reconeixen l’Aran com una realitat occitana dotada d’identitat cultural,
històrica, geogràfica i lingüística, defensada pels aranesos al llarg dels
segles. Aquest Estatut reconeix, empara i respecta aquesta singularitat
i reconeix l’Aran com a entitat territorial singular dins de Catalunya,
la qual és objecte d’una particular protecció per mitjà d’un règim
jurídic especial.
Article 12. Els territoris amb vincles històrics, lingüístics
i culturals amb Catalunya
La Generalitat ha de promoure la comunicació, l’intercanvi cultural i la cooperació amb les comunitats i els territoris, pertanyents o
no a l’Estat espanyol, que tenen vincles històrics, lingüístics i culturals
amb Catalunya. A aquests efectes, la Generalitat i l’Estat, segons que
correspongui, poden subscriure convenis, tractats i altres instruments
de col·laboració en tots els àmbits, que poden incloure la creació d’organismes comuns.
Article 13. Les comunitats catalanes a l’exterior
La Generalitat, en els termes establerts per la llei, ha de fomentar
els vincles socials, econòmics i culturals amb les comunitats catalanes
a l’exterior i els ha de prestar l’assistència necessària. Amb aquesta finalitat, la Generalitat, segons que correspongui, pot formalitzar acords de
cooperació amb les institucions públiques i privades dels territoris i els
països on es troben les comunitats catalanes a l’exterior i pot sol·licitar
a l’Estat la subscripció de tractats internacionals sobre aquesta matèria.
Article 14. Eficàcia territorial de les normes
1. Les normes i les disposicions de la Generalitat i el dret civil de
Catalunya tenen eficàcia territorial, sens perjudici de les excepcions
que es puguin establir en cada matèria i de les situacions que s’hagin
de regir per l’estatut personal o per altres normes d’extraterritorialitat.
2. Els estrangers que adquireixen la nacionalitat espanyola resten
sotmesos al dret civil català mentre mantinguin el veïnatge administratiu a Catalunya, llevat que manifestin llur voluntat en contra.
Art. 14
ESTATUT D’AUTONOMIA DE CATALUNYA
26
TÍTOL I
Dels drets, deures i principis rectors
CAPÍTOL I
Drets i deures de l’àmbit civil i social
Article 15. Drets de les persones
1. Els ciutadans de Catalunya són titulars dels drets i els deures
reconeguts per les normes a què fa referència l’article 4.1.
2. Totes les persones tenen dret a viure amb dignitat, seguretat i
autonomia, lliures d’explotació, de maltractaments i de tota mena de
discriminació, i tenen dret al lliure desenvolupament de llur personalitat i capacitat personal.
3. Els drets que aquest Estatut reconeix als ciutadans de Catalunya
es poden estendre a altres persones, en els termes que estableixen les
lleis.
Article 16. Drets en l’àmbit de les famílies
Totes les persones tenen dret, d’acord amb els requisits establerts
per la llei, a rebre prestacions socials i ajuts públics per a atendre les
càrregues familiars.
Article 17. Drets dels menors
Els menors tenen dret a rebre l’atenció integral necessària per al
desenvolupament de llur personalitat i llur benestar en el context familiar i social.
Article 18. Drets de les persones grans
Les persones grans tenen dret a viure amb dignitat, lliures d’explotació i de maltractaments, sense que puguin ésser discriminades
a causa de l’edat.
Article 19. Drets de les dones
1. Totes les dones tenen dret al lliure desenvolupament de llur
personalitat i capacitat personal, i a viure amb dignitat, seguretat i
autonomia, lliures d’explotació, maltractaments i de tota mena de
discriminació.
Art. 15
27
TÍTOL I. DELS DRETS, DEURES I PRINCIPIS RECTORS
2. Les dones tenen dret a participar en condicions d’igualtat
d’oportunitats amb els homes en tots els àmbits públics i privats.
Article 20. Dret a viure amb dignitat el procés de la mort
1. Totes les persones tenen dret a rebre un tractament adequat del
dolor i cures pal·liatives integrals i a viure amb dignitat el procés de
llur mort.
2. Totes les persones tenen dret a expressar llur voluntat d’una
manera anticipada per tal de deixar constància de les instruccions
sobre les intervencions i els tractaments mèdics que puguin rebre,
que han d’ésser respectades, en els termes que estableixen les lleis,
especialment pel personal sanitari quan no estiguin en condicions
d’expressar personalment llur voluntat.
Article 21. Drets i deures en l’àmbit de l’educació
1. Totes les persones tenen dret a una educació de qualitat i a accedir-hi en condicions d’igualtat. La Generalitat ha d’establir un model
educatiu d’interès públic que garanteixi aquests drets.
2. Les mares i els pares tenen garantit, d’acord amb els principis
establerts per l’article 37.4, el dret que els assisteix per tal que llurs
fills i filles rebin la formació religiosa i moral que vagi d’acord amb
llurs conviccions a les escoles de titularitat pública, en les quals l’ensenyament és laic.
3. Els centres docents privats poden ésser sostinguts amb fons públics d’acord amb el que determinen les lleis, per tal de garantir els
drets d’accés en condicions d’igualtat i a la qualitat de l’ensenyament.
4. L’ensenyament és gratuït en totes les etapes obligatòries i en els
altres nivells que s’estableixin per llei.
5. Totes les persones tenen dret a la formació professional i a la
formació permanent, en els termes que estableixen les lleis.
6. Totes les persones tenen dret a disposar, en els termes i les condicions que estableixin les lleis, d’ajuts públics per a satisfer els requeriments educatius i per a accedir en igualtat de condicions als nivells
educatius superiors, en funció de llurs recursos econòmics, aptituds
i preferències.
Art. 21
ESTATUT D’AUTONOMIA DE CATALUNYA
28
7. Les persones amb necessitats educatives especials tenen dret a
rebre el suport necessari que els permeti accedir al sistema educatiu,
d’acord amb el que estableixen les lleis.
8. Els membres de la comunitat educativa tenen dret a participar
en els assumptes escolars i universitaris en els termes que estableixen
les lleis.
Article 22. Drets i deures en l’àmbit cultural
1. Totes les persones tenen dret a accedir en condicions d’igualtat a
la cultura i al desenvolupament de llurs capacitats creatives individuals
i col·lectives.
2. Totes les persones tenen el deure de respectar i preservar el patrimoni cultural.
Article 23. Drets en l’àmbit de la salut
1. Totes les persones tenen dret a accedir en condicions d’igualtat
i gratuïtat als serveis sanitaris de responsabilitat pública, en els termes
que estableixen les lleis.
2. Els usuaris de la sanitat pública tenen dret al respecte de llurs
preferències pel que fa a l’elecció de metge o metgessa i de centre sanitari, en els termes i les condicions que estableixen les lleis.
3. Totes les persones, amb relació als serveis sanitaris públics i privats, tenen dret a ésser informades sobre els serveis a què poden accedir
i els requisits necessaris per a usar-los; sobre els tractaments mèdics i
llurs riscs, abans que els siguin aplicats; a donar el consentiment per
a qualsevol intervenció; a accedir a la història clínica pròpia, i a la
confidencialitat de les dades relatives a la salut pròpia, en els termes
que estableixen les lleis.
Article 24. Drets en l’àmbit dels serveis socials
1. Totes les persones tenen dret a accedir en condicions d’igualtat a les prestacions de la xarxa de serveis socials de responsabilitat
pública, a ésser informades sobre aquestes prestacions i a donar el
consentiment per a qualsevol actuació que les afecti personalment,
en els termes que estableixen les lleis.
Art. 22
29
TÍTOL I. DELS DRETS, DEURES I PRINCIPIS RECTORS
2. Les persones amb necessitats especials, per a mantenir l’autonomia personal en les activitats de la vida diària, tenen dret a rebre
l’atenció adequada a llur situació, d’acord amb les condicions que
legalment s’estableixen.
3. Les persones o les famílies que es troben en situació de pobresa
tenen dret a accedir a una renda garantida de ciutadania que els asseguri els mínims d’una vida digna, d’acord amb les condicions que
legalment s’estableixen.
4. Les organitzacions del tercer sector social tenen dret a complir
llurs funcions en els àmbits de la participació i la col·laboració socials.
Article 25. Drets en l’àmbit laboral
1. Els treballadors tenen dret a formar-se i promoure’s professionalment i a accedir de manera gratuïta als serveis públics d’ocupació.
2. Les persones excloses del mercat de treball perquè no han pogut
accedir-hi o reinserir-s’hi i que no disposen de mitjans de subsistència
propis tenen dret a percebre prestacions i recursos no contributius de
caràcter pal·liatiu, en els termes que estableixen les lleis.
3. Tots els treballadors tenen dret a acomplir les tasques laborals i
professionals en condicions de garantia per a la salut, la seguretat i la
dignitat de les persones.
4. Els treballadors, o llurs representants, tenen dret a la informació,
la consulta i la participació en les empreses.
5. Les organitzacions sindicals i empresarials tenen dret a complir
llurs funcions en els àmbits de la concertació social, la participació i
la col·laboració social.
Article 26. Drets en l’àmbit de l’habitatge
Les persones que no disposen dels recursos suficients tenen dret a
accedir a un habitatge digne, per a la qual cosa els poders públics han
d’establir per llei un sistema de mesures que garanteixi aquest dret,
amb les condicions que determinen les lleis.
Article 27. Drets i deures amb relació al medi ambient
1. Totes les persones tenen dret a viure en un medi equilibrat,
sostenible i respectuós amb la salut, d’acord amb els estàndards i els
Art. 27
ESTATUT D’AUTONOMIA DE CATALUNYA
30
nivells de protecció que determinen les lleis. També tenen dret a gaudir
dels recursos naturals i del paisatge en condicions d’igualtat, i tenen
el deure de fer-ne un ús responsable i evitar-ne el malbaratament.
2. Totes les persones tenen dret a la protecció davant les diferents
formes de contaminació, d’acord amb els estàndards i els nivells que
determinen les lleis. També tenen el deure de col·laborar en la conservació del patrimoni natural i en les actuacions que tendeixin a eliminar
les diferents formes de contaminació, amb l’objectiu de mantenir-lo
i conservar-lo per a les generacions futures.
3. Totes les persones tenen dret a accedir a la informació mediambiental de què disposen els poders públics. El dret d’informació
només pot ésser limitat per motius d’ordre públic justificats, en els
termes que estableixen les lleis.
Article 28. Drets dels consumidors i usuaris
1. Les persones, en llur condició de consumidores i usuàries de
béns i de serveis, tenen dret a la protecció de llur salut i seguretat.
També tenen dret a una informació veraç i entenedora sobre les característiques i els preus dels productes i dels serveis, a un règim de
garanties dels productes adquirits i dels subministraments contractats
i a la protecció de llurs interessos econòmics davant conductes abusives, negligents o fraudulentes.
2. Els consumidors i usuaris tenen dret a ésser informats i a participar, directament o per mitjà de llurs representants, pel que fa a les
administracions públiques de Catalunya, en els termes que estableixen
les lleis.
CAPÍTOL II
Drets en l’àmbit polític i de l’Administració
Article 29. Dret de participació
1. Els ciutadans de Catalunya tenen dret a participar en condicions
d’igualtat en els afers públics de Catalunya, de manera directa o bé per
mitjà de representants, en els supòsits i en els termes que estableixen
aquest Estatut i les lleis.
Art. 28
31
TÍTOL I. DELS DRETS, DEURES I PRINCIPIS RECTORS
2. Els ciutadans de Catalunya tenen dret a elegir llurs representants
en els òrgans polítics representatius i a presentar-s’hi com a candidats,
d’acord amb les condicions i els requisits que estableixen les lleis.
3. Els ciutadans de Catalunya tenen dret a promoure i a presentar iniciatives legislatives al Parlament, en els termes que estableixen
aquest Estatut i les lleis.
4. Els ciutadans de Catalunya tenen dret a participar, directament o
per mitjà d’entitats associatives, en el procés d’elaboració de les lleis del
Parlament, mitjançant els procediments que estableixi el Reglament
del Parlament.
5. Totes les persones tenen dret a dirigir peticions i a plantejar
queixes, en la forma i amb els efectes que estableixen les lleis, a les
institucions i l’Administració de la Generalitat, i també als ens locals
de Catalunya, en matèries de les competències respectives. La llei ha
d’establir les condicions d’exercici i els efectes d’aquest dret i les obligacions de les institucions receptores.
6. Els ciutadans de Catalunya tenen dret a promoure la convocatòria de consultes populars per la Generalitat i els ajuntaments, en
matèria de les competències respectives, en la forma i amb les condicions que les lleis estableixen.
Article 30. Drets d’accés als serveis públics i a una bona Administració
1. Totes les persones tenen dret a accedir en condicions d’igualtat als serveis públics i als serveis econòmics d’interès general. Les
administracions públiques han de fixar les condicions d’accés i els
estàndards de qualitat d’aquests serveis, amb independència del règim
de llur prestació.
2. Totes les persones tenen dret que els poders públics de Catalunya
les tractin, en els afers que les afecten, d’una manera imparcial i objectiva, i que l’actuació dels poders públics sigui proporcionada a les
finalitats que la justifiquen.
3. Les lleis han de regular les condicions d’exercici i les garanties
dels drets a què fan referència els apartats 1 i 2 i han de determinar
els casos en què les administracions públiques de Catalunya i els
serveis públics que en depenen han d’adoptar una carta de drets
dels usuaris i d’obligacions dels prestadors.
Art. 30
ESTATUT D’AUTONOMIA DE CATALUNYA
32
Article 31. Dret a la protecció de les dades personals
Totes les persones tenen dret a la protecció de les dades personals
contingudes en els fitxers que són competència de la Generalitat i
tenen dret a accedir-hi, examinar-les i obtenir-ne la correcció. Una
autoritat independent, designada pel Parlament, ha de vetllar perquè
aquests drets siguin respectats, en els termes que estableixen les lleis.
CAPÍTOL III
Drets i deures lingüístics
Article 32. Drets i deures de coneixement i ús de les llengües
Totes les persones tenen dret a no ésser discriminades per raons
lingüístiques. Els actes jurídics fets en qualsevol de les dues llengües
oficials tenen, pel que fa a la llengua, validesa i eficàcia plenes.
Article 33. Drets lingüístics davant les administracions públiques
i les institucions estatals
1. Els ciutadans tenen el dret d’opció lingüística. En les relacions
amb les institucions, les organitzacions i les administracions públiques
a Catalunya, totes les persones tenen dret a utilitzar la llengua oficial
que elegeixin. Aquest dret obliga les institucions, organitzacions i administracions públiques, inclosa l’Administració electoral a Catalunya,
i, en general, les entitats privades que en depenen quan exerceixen
funcions públiques.
2. Totes les persones, en les relacions amb l’Administració de justícia, el Ministeri Fiscal, el notariat i els registres públics, tenen dret a
utilitzar la llengua oficial que elegeixin en totes les actuacions judicials,
notarials i registrals, i a rebre tota la documentació oficial emesa a
Catalunya en la llengua sol·licitada, sense que puguin patir indefensió
ni dilacions indegudes a causa de la llengua emprada, ni se’ls pugui
exigir cap mena de traducció.
3. Per a garantir el dret d’opció lingüística, els jutges i els magistrats, els fiscals, els notaris, els registradors de la propietat i mercantils, els encarregats del Registre Civil i el personal al servei de
l’Administració de justícia, per a prestar llurs serveis a Catalunya,
han d’acreditar, en la forma que estableixen les lleis, que tenen un
Art. 31
33
TÍTOL I. DELS DRETS, DEURES I PRINCIPIS RECTORS
nivell de coneixement adequat i suficient de les llengües oficials, que
els fa aptes per a complir les funcions pròpies de llur càrrec o de llur
lloc de treball.
4. Per a garantir el dret d’opció lingüística, l’Administració de l’Estat situada a Catalunya ha d’acreditar que el personal al seu servei té un
nivell de coneixement adequat i suficient de les dues llengües oficials,
que el fa apte per a complir les funcions pròpies del seu lloc de treball.
[5. Els ciutadans de Catalunya tenen el dret de relacionar-se per
escrit en català amb els òrgans constitucionals i amb els òrgans jurisdiccionals d’àmbit estatal, d’acord amb el procediment establert per
la legislació corresponent. Aquestes institucions han d’atendre i han
de tramitar els escrits presentats en català, que tenen, en tot cas, plena
eficàcia jurídica.]7
[Article 34. Drets lingüístics dels consumidors i usuaris
Totes les persones tenen dret a ésser ateses oralment i per escrit
en la llengua oficial que elegeixin en llur condició d’usuàries o consumidores de béns, productes i serveis. Les entitats, les empreses i els
establiments oberts al públic a Catalunya estan subjectes al deure de
disponibilitat lingüística en els termes que estableixen les lleis.]8
Article 35. Drets lingüístics en l’àmbit de l’ensenyament
[1. Totes les persones tenen dret a rebre l’ensenyament en català,
d’acord amb el que estableix aquest Estatut. El català s’ha d’utilitzar
normalment com a llengua vehicular i d’aprenentatge en l’ensenyament universitari i en el no universitari.]9
2. [Els alumnes tenen dret a rebre l’ensenyament en català en
l’ensenyament no universitari.]10 També tenen el dret i el deure de
conèixer amb suficiència oral i escrita el català i el castellà en finalitzar
7. Aquest apartat és constitucional interpretat en els termes establerts pel FJ 21 de la
STC 31/2010, del 28 de juny i pel FJ 6 de la STC 137/2010, del 16 de desembre.
8. Aquest article és constitucional interpretat en els termes establerts pel FJ 22 de la
STC 31/2010, del 28 de juny i pel FJ 6 de la STC 137/2010, del 16 de desembre.
9. Aquest apartat és constitucional interpretat en els termes establerts pel FJ 24 de la
STC 31/2010, del 28 de juny.
10. Aquest apartat és constitucional interpretat en els termes establerts pel FJ 24 de la
STC 31/2.010, del 28 de juny.
Art. 35
ESTATUT D’AUTONOMIA DE CATALUNYA
34
l’ensenyament obligatori, sigui quina sigui llur llengua habitual en
incorporar-se a l’ensenyament. L’ensenyament del català i el castellà
ha de tenir una presència adequada en els plans d’estudis.
3. Els alumnes tenen dret a no ésser separats en centres ni en grups
classe diferents per raó de llur llengua habitual.
4. Els alumnes que s’incorporen més tard de l’edat corresponent
al sistema escolar de Catalunya gaudeixen del dret a rebre un suport
lingüístic especial si la manca de comprensió els dificulta seguir amb
normalitat l’ensenyament.
5. El professorat i l’alumnat dels centres universitaris tenen dret a
expressar-se, oralment i per escrit, en la llengua oficial que elegeixin.
Article 36. Drets amb relació a l’aranès
1. A l’Aran totes les persones tenen el dret de conèixer i utilitzar
l’aranès i d’ésser ateses oralment i per escrit en aranès en llurs relacions amb les administracions públiques i amb les entitats públiques
i privades que en depenen.
2. Els ciutadans de l’Aran tenen el dret d’utilitzar l’aranès en llurs
relacions amb la Generalitat.
3. S’han de determinar per llei els altres drets i deures lingüístics
amb relació a l’aranès.
CAPÍTOL IV
Garanties dels drets estatutaris
Article 37. Disposicions generals
1. Els drets que reconeixen els capítols I, II i III d’aquest títol vinculen tots els poders públics de Catalunya i, d’acord amb la naturalesa de
cada dret, els particulars. Les disposicions que dictin els poders públics
de Catalunya han de respectar aquests drets i s’han d’interpretar i
aplicar en el sentit més favorable per a llur plena efectivitat.
Els drets que reconeixen els articles 32 i 33 també vinculen l’Administració general de l’Estat a Catalunya.
2. El Parlament ha d’aprovar per llei la Carta dels drets i els deures
dels ciutadans de Catalunya. Les disposicions d’aquest article relatives
Art. 36
35
TÍTOL I. DELS DRETS, DEURES I PRINCIPIS RECTORS
als drets que reconeixen els capítols I, II i III d’aquest títol s’apliquen
també als drets reconeguts per la dita Carta.
3. La regulació essencial i el desenvolupament directe dels drets
reconeguts pels capítols I, II i III d’aquest títol s’han de fer per llei del
Parlament.
4. Els drets i els principis d’aquest títol no comporten una alteració del règim de distribució de competències ni la creació de títols
competencials nous o la modificació dels que ja existeixen. Cap de
les disposicions d’aquest títol no pot ésser desplegada, aplicada o interpretada de manera que redueixi o limiti els drets fonamentals que
reconeixen la Constitució i els tractats i els convenis internacionals
ratificats per Espanya.
Article 38. Tutela
1. El Consell de Garanties Estatutàries tutela els drets que reconeixen els capítols I, II i III d’aquest títol i la Carta dels drets i els deures
dels ciutadans de Catalunya, d’acord amb el que estableix l’article
76.2.b i c.
2. Els actes que vulnerin els drets reconeguts pels capítols I, II i
III d’aquest títol i per la Carta dels drets i els deures dels ciutadans de
Catalunya són objecte de recurs davant el Tribunal Superior de Justícia
de Catalunya, d’acord amb els procediments que estableixen les lleis.
CAPÍTOL V
Principis rectors
Article 39. Disposicions generals
1. Els poders públics de Catalunya han d’orientar les polítiques públiques d’acord amb els principis rectors que estableixen la Constitució
i aquest Estatut. En l’exercici de llurs competències, els poders públics
de Catalunya han de promoure i adoptar les mesures necessàries per
a garantir-ne l’eficàcia plena.
2. El reconeixement, el respecte i la protecció dels principis rectors informen la legislació positiva, la pràctica judicial i l’actuació dels
poders públics.
Art. 39
ESTATUT D’AUTONOMIA DE CATALUNYA
36
3. Els principis rectors són exigibles davant la jurisdicció, d’acord
amb el que determinen les lleis i les altres disposicions que els despleguen.
Article 40. Protecció de les persones i de les famílies
1. Els poders públics han de tenir com a objectiu la millora de la
qualitat de vida de totes les persones.
2. Els poders públics han de garantir la protecció jurídica, econòmica i social de les diverses modalitats de família que regulen
les lleis, com a estructura bàsica i factor de cohesió social i com a
primer nucli de convivència de les persones. Així mateix, han de
promoure les mesures econòmiques i normatives de suport a les
famílies dirigides a garantir la conciliació de la vida laboral i familiar i a tenir descendència, amb una atenció especial a les famílies
nombroses.
3. Els poders públics han de garantir la protecció dels infants,
especialment contra tota forma d’explotació, d’abandonament, de
maltractament o crueltat i de la pobresa i els seus efectes. En totes les
actuacions portades a terme pels poders públics o per institucions
privades l’interès superior de l’infant ha d’ésser prioritari.
4. Els poders públics han de promoure polítiques públiques que
afavoreixin l’emancipació dels joves, facilitant-los l’accés al món
laboral i a l’habitatge per tal que puguin desenvolupar llur propi
projecte de vida i participar en igualtat de drets i deures en la vida
social i cultural.
5. Els poders públics han de garantir la protecció jurídica de les
persones amb discapacitats i han de promoure’n la integració social,
econòmica i laboral. També han d’adoptar les mesures necessàries
per a suplir o complementar el suport de llur entorn familiar directe.
6. Els poders públics han de garantir la protecció de les persones
grans perquè puguin portar una vida digna i independent i participar
en la vida social i cultural. També han de procurar la plena integració
de les persones grans en la societat per mitjà de polítiques públiques
basades en el principi de solidaritat intergeneracional.
7. Els poders públics han de promoure la igualtat de les diferents
unions estables de parella, tenint en compte llurs característiques,
Art. 40
37
TÍTOL I. DELS DRETS, DEURES I PRINCIPIS RECTORS
amb independència de l’orientació sexual de llurs membres. La llei
ha de regular aquestes unions i altres formes de convivència i llurs
efectes.
8. Els poders públics han de promoure la igualtat de totes les persones amb independència de l’origen, la nacionalitat, el sexe, la raça,
la religió, la condició social o l’orientació sexual, i també han de promoure l’eradicació del racisme, de l’antisemitisme, de la xenofòbia,
de l’homofòbia i de qualsevol altra expressió que atempti contra la
igualtat i la dignitat de les persones.
Article 41. Perspectiva de gènere
1. Els poders públics han de garantir el compliment del principi
d’igualtat d’oportunitats entre dones i homes en l’accés a l’ocupació,
en la formació, en la promoció professional, en les condicions de treball, inclosa la retribució, i en totes les altres situacions, i també han
de garantir que les dones no siguin discriminades a causa d’embaràs
o de maternitat.
2. Els poders públics han de garantir la transversalitat en la incorporació de la perspectiva de gènere i de les dones en totes les polítiques
públiques per a aconseguir la igualtat real i efectiva i la paritat entre
dones i homes.
3. Les polítiques públiques han de garantir que s’afrontin de manera integral totes les formes de violència contra les dones i els actes de
caràcter sexista i discriminatori; han de fomentar el reconeixement del
paper de les dones en els àmbits cultural, històric, social i econòmic, i
han de promoure la participació dels grups i les associacions de dones
en l’elaboració i l’avaluació d’aquestes polítiques.
4. Els poders públics han de reconèixer i tenir en compte el valor
econòmic del treball de cura i atenció en l’àmbit domèstic i familiar
en la fixació de llurs polítiques econòmiques i socials.
5. Els poders públics, en l’àmbit de llurs competències, i en els
supòsits que estableix la llei, han de vetllar perquè la lliure decisió de
la dona sigui determinant en tots els casos que en puguin afectar la
dignitat, la integritat i el benestar físic i mental, en particular pel que
fa al propi cos i a la seva salut reproductiva i sexual.
Art. 41
ESTATUT D’AUTONOMIA DE CATALUNYA
38
Article 42. Cohesió i benestar socials
1. Els poders públics han de promoure polítiques públiques que fomentin la cohesió social i que garanteixin un sistema de serveis socials,
de titularitat pública i concertada, adequat als indicadors econòmics
i socials de Catalunya.
2. Els poders públics han de vetllar per la plena integració social,
econòmica i laboral de les persones i dels col·lectius més necessitats
de protecció, especialment dels que es troben en situació de pobresa
i de risc d’exclusió social.
3. Els poders públics han de vetllar per la dignitat, la seguretat i la
protecció integral de les persones, especialment de les més vulnerables.
4. Els poders públics han de garantir la qualitat del servei i la gratuïtat de l’assistència sanitària pública en els termes que estableix la llei.
5. Els poders públics han de promoure polítiques preventives i
comunitàries i han de garantir la qualitat del servei i la gratuïtat dels
serveis socials que les lleis determinen com a bàsics.
6. Els poders públics han d’emprendre les accions necessàries per
a establir un règim d’acolliment de les persones immigrades i han de
promoure les polítiques que garanteixin el reconeixement i l’efectivitat
dels drets i deures de les persones immigrades, la igualtat d’oportunitats, les prestacions i els ajuts que en permetin la plena acomodació
social i econòmica i la participació en els afers públics.
7. Els poders públics han de vetllar per la convivència social, cultural i religiosa entre totes les persones a Catalunya i pel respecte a la diversitat de creences i conviccions ètiques i filosòfiques de les persones,
i han de fomentar les relacions interculturals per mitjà de l’impuls i la
creació d’àmbits de coneixement recíproc, diàleg i mediació. També
han de garantir el reconeixement de la cultura del poble gitano com
a salvaguarda de la realitat històrica d’aquest poble.
Article 43. Foment de la participació
1. Els poders públics han de promoure la participació social en
l’elaboració, la prestació i l’avaluació de les polítiques públiques, i també la participació individual i associativa en els àmbits cívic, social,
cultural, econòmic i polític, amb ple respecte als principis de pluralisme, lliure iniciativa i autonomia.
Art. 42
39
TÍTOL I. DELS DRETS, DEURES I PRINCIPIS RECTORS
2. Els poders públics han de facilitar la participació i la representació ciutadanes i polítiques, amb una atenció especial a les zones menys
poblades del territori.
3. Els poders públics han de procurar que les campanyes institucionals que s’organitzin en ocasió dels processos electorals tinguin com
a finalitat la de promoure la participació ciutadana i que els electors
rebin dels mitjans de comunicació una informació veraç, objectiva,
neutral i respectuosa del pluralisme polític sobre les candidatures que
concorren en els processos electorals.
Article 44. Educació, recerca i cultura
1. Els poders públics han de garantir la qualitat del sistema d’ensenyament i han d’impulsar una formació humana, científica i tècnica
de l’alumnat basada en els valors socials d’igualtat, solidaritat, llibertat,
pluralisme, responsabilitat cívica i els altres que fonamenten la convivència democràtica.
2. Els poders públics han de promoure el coneixement suficient
d’una tercera llengua en finalitzar l’ensenyament obligatori.
3. Els poders públics han de promoure i han d’impulsar la implicació i la participació de la família en l’educació dels fills i filles, en el
marc de la comunitat educativa, i han de facilitar i promoure l’accés
a les activitats d’educació en el lleure.
4. Els poders públics han de fomentar la investigació i la recerca
científica de qualitat, la creativitat artística i la conservació i la difusió
del patrimoni cultural de Catalunya.
5. Els poders públics han d’emprendre les accions necessàries per
a facilitar a totes les persones l’accés a la cultura, als béns i als serveis
culturals i al patrimoni cultural, arqueològic, històric, industrial i artístic de Catalunya.
Article 45. Àmbit socioeconòmic
1. Els poders públics han d’adoptar les mesures necessàries per a
promoure el progrés econòmic i el progrés social de Catalunya i dels
seus ciutadans, basats en els principis de la solidaritat, la cohesió, el
desenvolupament sostenible i la igualtat d’oportunitats.
Art. 45
ESTATUT D’AUTONOMIA DE CATALUNYA
40
2. Els poders públics han de promoure una distribució de la renda
personal i territorial més equitativa en el marc d’un sistema català de
benestar.
3. Els poders públics han d’adoptar les mesures necessàries per a
garantir els drets laborals i sindicals dels treballadors, han d’impulsar
i han de promoure’n la participació en les empreses i les polítiques
d’ocupació plena, de foment de l’estabilitat laboral, de formació de
les persones treballadores, de prevenció de riscs laborals, de seguretat
i d’higiene en el treball, de creació d’unes condicions dignes al lloc de
treball, de no-discriminació per raó de gènere i de garantia del descans
necessari i de les vacances retribuïdes.
4. La Generalitat ha de promoure la creació d’un espai català de
relacions laborals establert en funció de la realitat productiva i empresarial específica de Catalunya i dels seus agents socials, en el qual
han d’estar representades les organitzacions sindicals i empresarials i
l’Administració de la Generalitat. En aquest marc, els poders públics
han de fomentar una pràctica pròpia de diàleg social, de concertació,
de negociació col·lectiva, de resolució extrajudicial de conflictes laborals i de participació en el desenvolupament i la millora de l’entramat
productiu.
5. La Generalitat ha d’afavorir el desenvolupament de l’activitat
empresarial i l’esperit emprenedor tenint en compte la responsabilitat social de l’empresa, la lliure iniciativa i les condicions de competència, i ha de protegir especialment l’economia productiva, l’activitat
dels emprenedors autònoms i la de les empreses petites i mitjanes. La
Generalitat ha de fomentar l’acció de les cooperatives i les societats
laborals i ha d’estimular les iniciatives de l’economia social.
6. Les organitzacions sindicals i empresarials han de participar en
la definició de les polítiques públiques que les afectin. La Generalitat
ha de promoure la mediació i l’arbitratge per a la resolució de conflictes d’interessos entre els diversos agents socials.
7. Les organitzacions professionals i les corporacions de dret públic representatives d’interessos econòmics i professionals i les entitats
associatives del tercer sector han d’ésser consultades en la definició de
les polítiques públiques que les afectin.
Art. 45
41
TÍTOL I. DELS DRETS, DEURES I PRINCIPIS RECTORS
8. La Generalitat, en consideració a les funcions social, cultural i
de promoció econòmica que compleixen les caixes d’estalvis, ha de
protegir l’autonomia institucional i ha de promoure la contribució
social d’aquestes entitats a les estratègies econòmiques i socials dels
diversos territoris de Catalunya.
Article 46. Medi ambient, desenvolupament sostenible
i equilibri territorial
1. Els poders públics han de vetllar per la protecció del medi
ambient per mitjà de l’adopció de polítiques públiques basades
en el desenvolupament sostenible i la solidaritat col·lectiva i intergeneracional.
2. Les polítiques mediambientals s’han de dirigir especialment a
la reducció de les diferents formes de contaminació, la fixació d’estàndards i de nivells mínims de protecció, l’articulació de mesures
correctives de l’impacte ambiental, la utilització racional dels recursos naturals, la prevenció i el control de l’erosió i de les activitats
que alteren el règim atmosfèric i climàtic, i el respecte als principis
de preservació del medi, conservació dels recursos naturals, responsabilitat, fiscalitat ecològica i reciclatge i reutilització dels béns
i els productes.
3. Els poders públics han de fer efectives les condicions per a la preservació de la natura i la biodiversitat, han de promoure la integració
d’objectius ambientals a les polítiques sectorials i han d’establir les
condicions que permetin a totes les persones el gaudi del patrimoni
natural i paisatgístic.
4. Els poders públics han de vetllar per la cohesió econòmica i
territorial aplicant polítiques que assegurin un tractament especial
de les zones de muntanya, la protecció del paisatge, la defensa del
litoral, el foment de les activitats agràries, ramaderes i silvícoles i una
distribució equilibrada al territori dels diferents sectors productius,
els serveis d’interès general i les xarxes de comunicació.
5. Els poders públics han de facilitar als ciutadans la informació
mediambiental i han de fomentar l’educació en els valors de la preservació i de la millora del medi ambient com a patrimoni comú.
Art. 46
ESTATUT D’AUTONOMIA DE CATALUNYA
42
Article 47. Habitatge
Els poders públics han de facilitar l’accés a l’habitatge mitjançant la
generació de sòl i la promoció d’habitatge públic i d’habitatge protegit,
amb una atenció especial pels joves i els col·lectius més necessitats.
Article 48. Mobilitat i seguretat viària
1. Els poders públics han de promoure polítiques de transport i
de comunicació, basades en criteris de sostenibilitat, que fomentin la
utilització del transport públic i la millora de la mobilitat i garanteixin
l’accessibilitat per a les persones amb mobilitat reduïda.
2. Els poders públics han d’impulsar, d’una manera prioritària,
les mesures destinades a l’increment de la seguretat viària i la disminució dels accidents de trànsit, amb una incidència especial en la
prevenció, l’educació viària i l’atenció a les víctimes.
Article 49. Protecció dels consumidors i usuaris
1. Els poders públics han de garantir la protecció de la salut, la
seguretat i la defensa dels drets i els interessos legítims dels consumidors i usuaris.
2. Els poders públics han de garantir l’existència d’instruments de
mediació i arbitratge en matèria de consum, n’han de promoure el
coneixement i la utilització i han de donar suport a les organitzacions
de consumidors i usuaris.
Article 50. Foment i difusió del català
1. Els poders públics han de protegir el català en tots els àmbits i
sectors i n’han de fomentar l’ús, la difusió i el coneixement. Aquests
principis també s’han d’aplicar respecte a l’aranès.
2. El Govern, les universitats i les institucions d’ensenyament superior, en l’àmbit de les competències respectives, han d’adoptar les
mesures pertinents per a garantir l’ús del català en tots els àmbits de
les activitats docents, no docents i de recerca.
3. Les polítiques de foment del català s’han d’estendre al conjunt
de l’Estat, a la Unió Europea i a la resta del món.
4. Els poders públics han de promoure que les dades que figurin en
l’etiquetatge, en l’embalatge i en les instruccions d’ús dels productes
distribuïts a Catalunya constin també en català.
Art. 47
43
TÍTOL I. DELS DRETS, DEURES I PRINCIPIS RECTORS
[5. La Generalitat, l’Administració local i les altres corporacions
públiques de Catalunya, les institucions i les empreses que en depenen i els concessionaris de llurs serveis han d’emprar el català en llurs
actuacions internes i en la relació entre ells. També l’han d’emprar en
les comunicacions i les notificacions dirigides a persones físiques o
jurídiques residents a Catalunya, sens perjudici del dret dels ciutadans
a rebre-les en castellà si ho demanen.]11
6. Els poders públics han de garantir l’ús de la llengua de signes
catalana i les condicions que permetin d’assolir la igualtat de les persones amb sordesa que optin per aquesta llengua, que ha d’ésser objecte
d’ensenyament, protecció i respecte.
7. L’Estat, d’acord amb el que disposa la Constitució, ha de donar
suport a l’aplicació dels principis que estableix aquest article. S’han
d’establir els instruments de coordinació i, si escau, d’actuació conjunta perquè siguin més efectius.
Article 51. Cooperació al foment de la pau i cooperació
al desenvolupament
1. La Generalitat ha de promoure la cultura de la pau i accions de
foment de la pau al món.
2. La Generalitat ha de promoure accions i polítiques de cooperació al desenvolupament dels pobles i ha d’establir programes d’ajut
humanitari d’emergència.
Article 52. Mitjans de comunicació social
1. Correspon als poders públics de promoure les condicions per a
garantir el dret a la informació i a rebre dels mitjans de comunicació
una informació veraç i uns continguts que respectin la dignitat de les
persones i el pluralisme polític, social, cultural i religiós. En el cas dels
mitjans de comunicació de titularitat pública la informació també ha
d’ésser neutral.
2. Els poders públics han de promoure les condicions per a garantir
l’accés sense discriminacions als serveis audiovisuals en l’àmbit de
Catalunya.
11. Aquest apartat és constitucional interpretat en els termes establerts pel FJ 23 de la
STC 31/2010, del 28 de juny.
Art. 52
ESTATUT D’AUTONOMIA DE CATALUNYA
44
Article 53. Accés a les tecnologies de la informació
i de la comunicació
1. Els poders públics han de facilitar el coneixement de la societat
de la informació i han d’impulsar l’accés a la comunicació i a les tecnologies de la informació, en condicions d’igualtat, en tots els àmbits
de la vida social, inclòs el laboral; han de fomentar que aquestes tecnologies es posin al servei de les persones i no afectin negativament
llurs drets, i han de garantir la prestació de serveis per mitjà de les
dites tecnologies, d’acord amb els principis d’universalitat, continuïtat
i actualització.
2. La Generalitat ha de promoure la formació, la recerca i la innovació tecnològiques perquè les oportunitats de progrés que ofereix la
societat del coneixement i de la informació contribueixin a la millora
del benestar i la cohesió socials.
Article 54. Memòria històrica
1. La Generalitat i els altres poders públics han de vetllar pel coneixement i el manteniment de la memòria històrica de Catalunya
com a patrimoni col·lectiu que testimonia la resistència i la lluita
pels drets i les llibertats democràtiques. Amb aquesta finalitat, han
d’adoptar les iniciatives institucionals necessàries per al reconeixement i la rehabilitació de tots els ciutadans que han patit persecució
com a conseqüència de la defensa de la democràcia i l’autogovern
de Catalunya.
2. La Generalitat ha de vetllar perquè la memòria històrica es
converteixi en símbol permanent de la tolerància, de la dignitat dels
valors democràtics, del rebuig dels totalitarismes i del reconeixement
de totes les persones que han patit persecució a causa de llurs opcions
personals, ideològiques o de consciència.
Art. 53
45
TÍTOL II. DE LES INSTITUCIONS
TÍTOL II
De les institucions
CAPÍTOL I
El Parlament
Article 55. Disposicions generals
1. El Parlament representa el poble de Catalunya.
2. El Parlament exerceix la potestat legislativa, aprova els pressupostos de la Generalitat i controla i impulsa l’acció política i de govern.
És la seu on s’expressa preferentment el pluralisme i es fa públic el
debat polític.
3. El Parlament és inviolable.
Article 56. Composició i règim electoral
1. El Parlament es compon d’un mínim de cent diputats i un màxim de cent cinquanta, elegits per a un termini de quatre anys per mitjà
de sufragi universal, lliure, igual, directe i secret, d’acord amb aquest
Estatut i la legislació electoral.
2. El sistema electoral és de representació proporcional i ha d’assegurar la representació adequada de totes les zones del territori de
Catalunya. L’Administració electoral és independent i garanteix la
transparència i l’objectivitat del procés electoral. El règim electoral és
regulat per una llei del Parlament aprovada en una votació final sobre
el conjunt del text per majoria de dues terceres parts dels diputats.
3. Són electors i elegibles els ciutadans de Catalunya que estan en
ple ús de llurs drets civils i polítics, d’acord amb la legislació electoral.
La llei electoral de Catalunya ha d’establir criteris de paritat entre dones i homes per a l’elaboració de les llistes electorals.
4. El president o presidenta de la Generalitat, quinze dies abans
del finiment de la legislatura, ha de convocar les eleccions, que han
de tenir lloc entre quaranta i seixanta dies després de la convocatòria.
Article 57. Estatut dels diputats
1. Els membres del Parlament són inviolables pels vots i les opinions que emetin en l’exercici de llur càrrec. Durant llur mandat
Art. 57
ESTATUT D’AUTONOMIA DE CATALUNYA
46
gaudeixen d’immunitat amb l’efecte concret que no poden ésser detinguts si no és en cas de delicte flagrant.
2. En les causes contra els diputats, és competent el Tribunal Superior de Justícia de Catalunya. Fora del territori de Catalunya la responsabilitat penal és exigible en els mateixos termes davant la Sala
Penal del Tribunal Suprem.
3. Els diputats no estan sotmesos a mandat imperatiu.
Article 58. Autonomia parlamentària
1. El Parlament gaudeix d’autonomia organitzativa, financera,
administrativa i disciplinària.
2. El Parlament elabora i aprova el seu reglament, el seu pressupost
i fixa l’estatut del personal que en depèn.
3. L’aprovació i la reforma del Reglament del Parlament corresponen al Ple del Parlament i requereixen el vot favorable de la majoria absoluta dels diputats en una votació final sobre el conjunt del
text.
Article 59. Organització i funcionament
1. El Parlament té un president o presidenta i una mesa elegits
pel Ple. El Reglament del Parlament en regula l’elecció i les funcions.
2. El Reglament del Parlament regula els drets i els deures dels
diputats, els requisits per a la formació de grups parlamentaris, la
intervenció d’aquests en l’exercici de les funcions parlamentàries i les
atribucions de la Junta de Portaveus.
3. El Parlament funciona en ple i en comissions. Els grups parlamentaris participen en totes les comissions en proporció a llurs
membres.
4. El Parlament té una diputació permanent, presidida pel president o presidenta del Parlament i integrada pel nombre de diputats
que el Reglament del Parlament determini, en proporció a la representació de cada grup parlamentari. La Diputació Permanent vetlla pels
poders del Parlament quan aquest no és reunit en els períodes entre
sessions, quan ha finit el mandat parlamentari i quan ha estat dissolt.
En cas de finiment de la legislatura o de dissolució del Parlament, el
Art. 58
47
TÍTOL II. DE LES INSTITUCIONS
mandat dels diputats que integren la Diputació Permanent és prorrogat fins a la constitució del nou Parlament.
5. Els càrrecs públics i el personal al servei de les administracions
públiques que actuen a Catalunya tenen l’obligació de comparèixer a
requeriment del Parlament.
6. El Parlament pot crear comissions d’investigació sobre qualsevol
assumpte de rellevància pública que sigui d’interès de la Generalitat.
Les persones requerides per les comissions d’investigació han de comparèixer-hi obligatòriament, d’acord amb el procediment i les garanties establerts pel Reglament del Parlament. S’han de regular per llei
les sancions per l’incompliment d’aquesta obligació.
7. El Reglament del Parlament ha de regular la tramitació de les
peticions individuals i col·lectives dirigides al Parlament. També ha
d’establir mecanismes de participació ciutadana en l’exercici de les
funcions parlamentàries.
Article 60. Règim de les reunions i les sessions
1. El Parlament es reuneix anualment en dos períodes ordinaris
de sessions fixats pel Reglament. El Parlament es pot reunir en sessions extraordinàries fora dels períodes ordinaris de sessions. Les
sessions extraordinàries del Parlament són convocades pel seu president o presidenta per acord de la Diputació Permanent, a proposta de
tres grups parlamentaris o d’una quarta part dels diputats, o a petició
de grups parlamentaris o de diputats que en representin la majoria
absoluta. El Parlament també es reuneix en sessió extraordinària a
petició del president o presidenta de la Generalitat. Les sessions extraordinàries es convoquen amb un ordre del dia determinat i s’aixequen
després d’haver-lo exhaurit.
2. Les sessions del Ple són públiques, excepte en els supòsits establerts pel Reglament del Parlament.
3. El Parlament, per a adoptar acords vàlidament, s’ha de trobar
reunit amb la presència de la majoria absoluta dels diputats. Els acords
són vàlids si han estat aprovats per la majoria simple dels diputats
presents, sens perjudici de les majories especials establertes per aquest
Estatut, per les lleis o pel Reglament del Parlament.
Art. 60
ESTATUT D’AUTONOMIA DE CATALUNYA
48
Article 61. Funcions
Corresponen al Parlament, a més de les funcions establertes per
l’article 55, les següents:
a) Designar els senadors que representen la Generalitat al Senat.
La designació s’ha de fer en una convocatòria específica i de manera
proporcional al nombre de diputats de cada grup parlamentari.
b) Elaborar proposicions de llei per a presentar-les a la Mesa del
Congrés dels Diputats i nomenar els diputats del Parlament encarregats de defensar-les.
c) Sol·licitar al Govern de l’Estat l’adopció de projectes de llei.
d) Sol·licitar a l’Estat la transferència o delegació de competències
i l’atribució de facultats en el marc de l’article 150 de la Constitució.
e) Interposar el recurs d’inconstitucionalitat i personar-se davant
el Tribunal Constitucional en altres processos constitucionals, d’acord
amb el que estableixi la Llei orgànica del Tribunal Constitucional.
f) Les altres funcions que li atribueixen aquest Estatut i les lleis.
Article 62. Iniciativa legislativa i exercici de la funció legislativa
1. La iniciativa legislativa correspon als diputats, als grups parlamentaris i al Govern. També correspon, en els termes establerts per
les lleis de Catalunya, als ciutadans, mitjançant la iniciativa legislativa
popular, i als òrgans representatius dels ens supramunicipals de caràcter territorial que estableix aquest Estatut.
2. Són lleis de desenvolupament bàsic de l’Estatut les que regulen
directament les matèries esmentades pels articles 2.3, 6, 37.2, 56.2, 67.5,
68.3, 77.3, 79.3, 81.2 i 94.1. L’aprovació, la modificació i la derogació
d’aquestes lleis requereixen el vot favorable de la majoria absoluta del
Ple del Parlament en una votació final sobre el conjunt del text, llevat
que l’Estatut n’estableixi una altra.
3. El Ple del Parlament pot delegar la tramitació i l’aprovació
d’iniciatives legislatives a les comissions legislatives permanents. En
qualsevol moment pot revocar aquesta delegació. No poden ésser
objecte de delegació a les comissions la reforma de l’Estatut, les lleis
de desenvolupament bàsic, el pressupost de la Generalitat i les lleis de
delegació legislativa al Govern.
Art. 61
49
TÍTOL II. DE LES INSTITUCIONS
Article 63. Delegació en el Govern de la potestat legislativa
1. El Parlament pot delegar en el Govern la potestat de dictar
normes amb rang de llei. Les disposicions del Govern que contenen
legislació delegada tenen el nom de decrets legislatius. No poden ésser objecte de delegació legislativa la reforma de l’Estatut, les lleis de
desenvolupament bàsic, llevat que es delegui l’establiment d’un text
refós, la regulació essencial i el desenvolupament directe dels drets
reconeguts per l’Estatut i per la Carta dels drets i els deures dels ciutadans de Catalunya i el pressupost de la Generalitat.
2. La delegació legislativa només es pot atorgar al Govern. La delegació ha d’ésser expressa, per mitjà d’una llei, per a una matèria concreta i amb la determinació d’un termini per a fer-ne ús. La delegació
s’exhaureix quan el Govern publica el decret legislatiu corresponent
o quan el Govern es troba en funcions.
3. Quan es tracti d’autoritzar el Govern per a formular un nou
text articulat, les lleis de delegació han de fixar les bases a les quals
s’ha d’ajustar el Govern en l’exercici de la delegació legislativa. Quan
es tracti d’autoritzar el Govern a refondre textos legals, les lleis han de
determinar l’abast i els criteris de la refosa.
4. El control de la legislació delegada és regulat pel Reglament del
Parlament. Les lleis de delegació també poden establir un règim de
control especial per als decrets legislatius.
Article 64. Decrets llei
1. En cas d’una necessitat extraordinària i urgent, el Govern pot
dictar disposicions legislatives provisionals sota la forma de decret llei.
No poden ésser objecte de decret llei la reforma de l’Estatut, les matèries que són objecte de lleis de desenvolupament bàsic, la regulació
essencial i el desenvolupament directe dels drets reconeguts per l’Estatut i per la Carta dels drets i els deures dels ciutadans de Catalunya
i el pressupost de la Generalitat.
2. Els decrets llei resten derogats si en el termini improrrogable
dels trenta dies subsegüents a la promulgació no són validats expressament pel Parlament després d’un debat i una votació de totalitat.
3. El Parlament pot tramitar els decrets llei com a projectes de llei
pel procediment d’urgència, dins el termini establert per l’apartat 2.
Art. 64
ESTATUT D’AUTONOMIA DE CATALUNYA
50
Article 65. Promulgació i publicació de les lleis
Les lleis de Catalunya són promulgades, en nom del rei, pel president o presidenta de la Generalitat, el qual n’ordena la publicació en el
Diari Oficial de la Generalitat de Catalunya, en el termini de quinze
dies des de l’aprovació, i en el Boletín Oficial del Estado. A l’efecte de
l’entrada en vigor, regeix la data de publicació en el Diari Oficial de la
Generalitat de Catalunya. La versió oficial en castellà és la traducció
elaborada per la Generalitat.
Article 66. Causes de finiment de la legislatura
La legislatura fineix per expiració del mandat legal en complir-se
els quatre anys de la data de les eleccions. També pot finir anticipadament si no té lloc la investidura del president o presidenta de la Generalitat, o per dissolució anticipada, acordada pel president o presidenta
de la Generalitat.
CAPÍTOL II
El president o presidenta de la Generalitat
Article 67. Elecció, nomenament, estatut personal, cessament
i competències
1. El president o presidenta té la més alta representació de la Generalitat i dirigeix l’acció del Govern. També té la representació ordinària
de l’Estat a Catalunya.
2. El president o presidenta de la Generalitat és elegit pel Parlament d’entre els seus membres. Es pot regular per llei la limitació de
mandats.
3. Si, un cop transcorreguts dos mesos des de la primera votació d’investidura, cap candidat o candidata no és elegit, el Parlament resta dissolt automàticament i el president o presidenta de la
Generalitat en funcions convoca eleccions de manera immediata,
que han de tenir lloc entre quaranta i seixanta dies després de la
convocatòria.
4. El president o presidenta de la Generalitat és nomenat pel rei.
Art. 65
51
TÍTOL II. DE LES INSTITUCIONS
5. Una llei del Parlament regula l’estatut personal del president
o presidenta de la Generalitat. Als efectes de precedències i protocol
a Catalunya, el president o presidenta de la Generalitat té la posició
preeminent que li correspon com a representant de la Generalitat i de
l’Estat a Catalunya.
6. Com a representant ordinari de l’Estat a Catalunya, correspon
al president o presidenta:
a) Promulgar, en nom del rei, les lleis, els decrets llei i els decrets
legislatius de Catalunya i ordenar-ne la publicació.
b) Ordenar la publicació dels nomenaments dels càrrecs institucionals de l’Estat a Catalunya.
c) Demanar la col·laboració a les autoritats de l’Estat que exerceixen funcions públiques a Catalunya.
d) Les altres que determinin les lleis.
7. El president o presidenta de la Generalitat cessa per renovació
del Parlament a conseqüència d’unes eleccions, per aprovació d’una
moció de censura o denegació d’una qüestió de confiança, per defunció, per dimissió, per incapacitat permanent, física o mental, reconeguda pel Parlament, que l’inhabiliti per a l’exercici del càrrec, i per
condemna penal ferma que comporti la inhabilitació per a l’exercici
de càrrecs públics.
8. El conseller primer o consellera primera, si n’hi ha, o el conseller
o consellera que determini la llei, supleix i substitueix el president o
presidenta de la Generalitat en els casos d’absència, malaltia, cessament per causa d’incapacitat i defunció. La suplència i la substitució
no permeten exercir les atribucions del president o presidenta relatives al plantejament d’una qüestió de confiança, la designació i el
cessament dels consellers i la dissolució anticipada del Parlament.
9. El president o presidenta de la Generalitat, si no ha nomenat
un conseller primer o consellera primera, pot delegar temporalment
funcions executives en un dels consellers.
Art. 67
ESTATUT D’AUTONOMIA DE CATALUNYA
52
CAPÍTOL III
El Govern i l’Administració de la Generalitat
SECCIÓ PRIMERA
El Govern
Article 68. Funcions, composició, organització i cessament
1. El Govern és l’òrgan superior col·legiat que dirigeix l’acció política i l’Administració de la Generalitat. Exerceix la funció executiva
i la potestat reglamentària d’acord amb aquest Estatut i les lleis.
2. El Govern es compon del president o presidenta de la Generalitat, el conseller primer o consellera primera, si escau, i els consellers.
3. Una llei ha de regular l’organització, el funcionament i les atribucions del Govern.
4. El Govern cessa quan ho fa el president o presidenta de la Generalitat.
5. Els actes, les disposicions generals i les normes que emanen del
Govern o de l’Administració de la Generalitat han d’ésser publicats en
el Diari Oficial de la Generalitat de Catalunya. Aquesta publicació és
suficient, a tots els efectes, per a l’eficàcia dels actes i per a l’entrada en
vigor de les disposicions generals i les normes.
Article 69. El conseller primer o consellera primera
El president o presidenta de la Generalitat per decret pot nomenar i
separar un conseller primer o consellera primera, de la qual cosa ha de
donar compte al Parlament. El conseller primer o consellera primera és
membre del Govern. El conseller primer o consellera primera, d’acord
amb el que estableix la llei, té funcions pròpies, a més de les delegades
pel president o presidenta.
Article 70. Estatut personal dels membres del Govern
1. El president o presidenta de la Generalitat i els consellers, durant
llurs mandats i pels actes presumptament delictius comesos al territori
de Catalunya, no poden ésser detinguts ni retinguts excepte en cas de
delicte flagrant.
Art. 68
53
TÍTOL II. DE LES INSTITUCIONS
2. Correspon al Tribunal Superior de Justícia de Catalunya decidir
sobre la inculpació, el processament i l’enjudiciament del president
o presidenta de la Generalitat i dels consellers. Fora del territori de
Catalunya la responsabilitat penal és exigible en els mateixos termes
davant la Sala Penal del Tribunal Suprem.
SECCIÓ SEGONA
L’Administració de la Generalitat
Article 71. Disposicions generals i principis d’organització
i funcionament
1. L’Administració de la Generalitat és l’organització que exerceix
les funcions executives atribuïdes per aquest Estatut a la Generalitat.
Té la condició d’administració ordinària d’acord amb el que estableixen aquest Estatut i les lleis, sens perjudici de les competències que
corresponen a l’Administració local.
2. L’Administració de la Generalitat serveix amb objectivitat els
interessos generals i actua amb submissió plena a les lleis i al dret.
3. L’Administració de la Generalitat actua d’acord amb els principis
de coordinació i transversalitat, amb la finalitat de garantir la integració de les polítiques públiques.
4. L’Administració de la Generalitat, d’acord amb el principi de
transparència, ha de fer pública la informació necessària perquè els
ciutadans en puguin avaluar la gestió.
5. L’Administració de la Generalitat exerceix les seves funcions al
territori d’acord amb els principis de desconcentració i de descentralització.
6. Les lleis han de regular l’organització de l’Administració de la
Generalitat i han de determinar en tot cas:
a) Les modalitats de descentralització funcional i les diverses formes de personificació pública i privada que pot adoptar l’Administració de la Generalitat.
b) Les formes d’organització i de gestió dels serveis públics.
Art. 71
ESTATUT D’AUTONOMIA DE CATALUNYA
54
c) L’actuació de l’Administració de la Generalitat en règim de dret
privat, i també la participació del sector privat en l’execució de les
polítiques públiques i la prestació dels serveis públics.
7. S’ha de regular per llei l’estatut jurídic del personal al servei
de l’Administració de la Generalitat, incloent-hi, en tot cas, el règim
d’incompatibilitats, la garantia de formació i actualització dels coneixements i la praxi necessària per a complir les funcions públiques.
Article 72. Òrgans consultius del Govern
1. La Comissió Jurídica Assessora és l’alt òrgan consultiu del Govern. Una llei del Parlament en regula la composició i les funcions.
2. El Consell de Treball, Econòmic i Social de Catalunya és l’òrgan
consultiu i d’assessorament del Govern en matèries socioeconòmiques,
laborals i ocupacionals. Una llei del Parlament en regula la composició
i les funcions.
CAPÍTOL IV
Les relacions entre el Parlament i el Govern
Article 73. Drets i obligacions dels membres del Govern envers
el Parlament
1. El president o presidenta de la Generalitat i els consellers tenen el
dret d’assistir a les reunions del Ple i de les comissions parlamentàries
i prendre-hi la paraula.
2. El Parlament pot requerir al Govern i als seus membres la informació que consideri necessària per a l’exercici de les seves funcions.
També en pot requerir la presència al Ple i a les comissions, en els
termes que estableix el Reglament del Parlament.
Article 74. Responsabilitat política del Govern i dels seus membres
1. El president o presidenta de la Generalitat i els consellers responen políticament davant el Parlament de forma solidària, sens perjudici de la responsabilitat directa de cadascun d’ells.
2. La delegació de funcions del president o presidenta de la Generalitat no l’eximeix de la seva responsabilitat política davant el Parlament.
Art. 72
55
TÍTOL II. DE LES INSTITUCIONS
Article 75. Dissolució anticipada del Parlament
El president o presidenta de la Generalitat, amb la deliberació prèvia del Govern i sota la seva exclusiva responsabilitat, pot dissoldre
el Parlament. Aquesta facultat no pot ésser exercida quan estigui en
tràmit una moció de censura i tampoc si no ha transcorregut un any
com a mínim des de la darrera dissolució per aquest procediment. El
decret de dissolució ha d’establir la convocatòria de noves eleccions,
que han de tenir lloc entre els quaranta i els seixanta dies següents a
la data de publicació del decret en el Diari Oficial de la Generalitat
de Catalunya.
CAPÍTOL V
Altres institucions de la Generalitat
SECCIÓ PRIMERA
El Consell de Garanties Estatutàries
Article 76. Funcions
1. El Consell de Garanties Estatutàries és la institució de la Generalitat que vetlla per l’adequació a aquest Estatut i a la Constitució de
les disposicions de la Generalitat en els termes que estableix l’apartat 2.
2. El Consell de Garanties Estatutàries pot dictaminar, en els termes
que estableixi la llei, en els casos següents:
a) L’adequació a la Constitució dels projectes i les proposicions de
reforma de l’Estatut d’autonomia de Catalunya abans que el Parlament
els aprovi.
b) L’adequació a aquest Estatut i a la Constitució dels projectes i
les proposicions de llei sotmesos a debat i aprovació del Parlament
i dels decrets llei sotmesos a convalidació del Parlament.
c) L’adequació a aquest Estatut i a la Constitució dels projectes de
decret legislatiu aprovats pel Govern.
d) L’adequació dels projectes i les proposicions de llei i dels projectes de decret legislatiu aprovats pel Govern a l’autonomia local en
els termes que garanteix aquest Estatut.
3. El Consell de Garanties Estatutàries ha de dictaminar abans de
la interposició del recurs d’inconstitucionalitat pel Parlament o pel
Art. 76
ESTATUT D’AUTONOMIA DE CATALUNYA
56
Govern, abans de la interposició de conflicte de competència pel Govern i abans de la interposició de conflicte en defensa de l’autonomia
local davant el Tribunal Constitucional.
4. Els dictàmens del Consell de Garanties Estatutàries tenen caràcter vinculant amb relació als projectes de llei i les proposicions de
llei del Parlament que desenvolupin o afectin drets reconeguts per
aquest Estatut.12
Article 77. Composició i funcionament
1. El Consell de Garanties Estatutàries és format per membres nomenats pel president o presidenta de la Generalitat entre juristes de
reconeguda competència, dues terceres parts dels quals a proposta del
Parlament, per majoria de tres cinquenes parts dels diputats, i una
tercera part a proposta del Govern.
2. Els membres del Consell de Garanties Estatutàries han d’elegir
d’entre ells el president o presidenta.
3. Una llei del Parlament regula la composició i el funcionament
del Consell de Garanties Estatutàries, l’estatut dels membres i els procediments relatius a l’exercici de les seves funcions. Es poden ampliar
per llei les funcions dictaminadores del Consell de Garanties Estatutàries que estableix aquest Estatut sense atribuir-los caràcter vinculant.
4. El Consell de Garanties Estatutàries té autonomia orgànica, funcional i pressupostària, d’acord amb la llei.
SECCIÓ SEGONA
El Síndic de Greuges
Article 78. Funcions i relacions amb altres institucions anàlogues
1. El Síndic de Greuges té la funció de protegir i defensar els drets
i les llibertats que reconeixen la Constitució i aquest Estatut. Amb
aquesta finalitat supervisa, amb caràcter exclusiu,13 l’activitat de l’Administració de la Generalitat, la dels organismes públics o privats vin12. Aquest apartat és inconstitucional i nul d’acord amb la STC 31/2010, del 28 de juny.
13. Aquest incís és inconstitucional i nul d’acord amb la STC 31/2010, del 28 de juny.
Art. 77
57
TÍTOL II. DE LES INSTITUCIONS
culats o que en depenen, la de les empreses privades que gestionen
serveis públics o acompleixen activitats d’interès general o universal o
activitats equivalents de manera concertada o indirecta i la de les altres
persones amb un vincle contractual amb l’Administració de la Generalitat i amb les entitats públiques que en depenen. També supervisa
l’activitat de l’Administració local de Catalunya i la dels organismes
públics o privats vinculats o que en depenen.
2. El Síndic de Greuges i el Defensor del Poble col·laboren en l’exercici de llurs funcions.
3. El Síndic de Greuges pot sol·licitar dictamen al Consell de Garanties Estatutàries sobre els projectes i les proposicions de llei sotmesos a debat i aprovació del Parlament i dels decrets llei sotmesos a
convalidació del Parlament, quan regulen drets reconeguts per aquest
Estatut.
4. El Síndic de Greuges pot establir relacions de col·laboració amb
els defensors locals de la ciutadania i altres figures anàlogues creades
en l’àmbit públic i el privat.
5. Les administracions públiques de Catalunya i les altres entitats i persones a què fa referència l’apartat 1 tenen l’obligació de
cooperar amb el Síndic de Greuges. S’han de regular per llei les sancions i els mecanismes destinats a garantir el compliment d’aquesta
obligació.
Article 79. Designació i estatut del síndic de greuges
1. El síndic o síndica de greuges és elegit pel Parlament per majoria
de tres cinquenes parts dels seus membres.
2. El síndic o síndica de greuges exerceix les seves funcions amb
imparcialitat i independència, és inviolable per les opinions expressades en l’exercici de les seves funcions, és inamovible i només pot ésser
destituït i suspès per les causes que estableix la llei.
3. S’han de regular per llei l’estatut personal del síndic de greuges,
les incompatibilitats, les causes de cessament, l’organització i les atribucions de la institució. El Síndic de Greuges gaudeix d’autonomia
reglamentària, organitzativa, funcional i pressupostària d’acord amb
les lleis.
Art. 79
ESTATUT D’AUTONOMIA DE CATALUNYA
58
SECCIÓ TERCERA
La Sindicatura de Comptes
Article 80. Funcions i relacions amb el Tribunal de Comptes
1. La Sindicatura de Comptes és l’òrgan fiscalitzador extern dels
comptes, de la gestió econòmica i del control d’eficiència de la Generalitat, dels ens locals i de la resta del sector públic de Catalunya.
2. La Sindicatura de Comptes depèn orgànicament del Parlament, exerceix les seves funcions per delegació d’aquest i amb plena
autonomia organitzativa, funcional i pressupostària, d’acord amb
les lleis.
3. La Sindicatura de Comptes i el Tribunal de Comptes han d’establir llurs relacions de cooperació per mitjà d’un conveni. En aquest
conveni s’han d’establir els mecanismes de participació en els procediments jurisdiccionals sobre responsabilitat comptable.
Article 81. Composició, funcionament i estatut personal
1. La Sindicatura de Comptes és formada per síndics designats pel
Parlament per majoria de tres cinquenes parts. Els síndics elegeixen
d’entre ells el síndic o síndica major.
2. S’han de regular per llei l’estatut personal, les incompatibilitats,
les causes de cessament, l’organització i el funcionament de la Sindicatura de Comptes.
SECCIÓ QUARTA
Regulació del Consell de l’Audiovisual de Catalunya
Article 82. El Consell de l’Audiovisual de Catalunya
El Consell de l’Audiovisual de Catalunya és l’autoritat reguladora independent en l’àmbit de la comunicació audiovisual pública i
privada. El Consell actua amb plena independència del Govern de la
Generalitat en l’exercici de les seves funcions. Una llei del Parlament
ha d’establir els criteris d’elecció dels seus membres i els seus àmbits
específics d’actuació.
Art. 80
59
TÍTOL II. DE LES INSTITUCIONS
CAPÍTOL VI
El govern local
SECCIÓ PRIMERA
Organització territorial local
Article 83. Organització del govern local de Catalunya
1. Catalunya estructura la seva organització territorial bàsica en
municipis i vegueries.
2. L’àmbit supramunicipal és constituït, en tot cas, per les comarques, que ha de regular una llei del Parlament.
3. Els altres ens supramunicipals que creï la Generalitat es fonamenten en la voluntat de col·laboració i associació dels municipis.
Article 84. Competències locals
1. Aquest Estatut garanteix als municipis un nucli de competències
pròpies que han d’ésser exercides per aquestes entitats amb plena autonomia, subjecta només a control de constitucionalitat i de legalitat.
2. Els governs locals de Catalunya tenen en tot cas competències
pròpies sobre les matèries següents, en els termes que determinin les
lleis:
a) L’ordenació i la gestió del territori, l’urbanisme i la disciplina
urbanística i la conservació i el manteniment dels béns de domini
públic local.
b) La planificació, la programació i la gestió d’habitatge públic
i la participació en la planificació en sòl municipal de l’habitatge de
protecció oficial.
c) L’ordenació i la prestació de serveis bàsics a la comunitat.
d) La regulació i la gestió dels equipaments municipals.
e) La regulació de les condicions de seguretat en les activitats organitzades en espais públics i en locals de concurrència pública. La
coordinació mitjançant la Junta de Seguretat dels diversos cossos i
forces presents al municipi.
f) La protecció civil i la prevenció d’incendis.
Art. 84
ESTATUT D’AUTONOMIA DE CATALUNYA
60
g) La planificació, l’ordenació i la gestió de l’educació infantil i la
participació en el procés de matriculació en els centres públics i concertats del terme municipal, el manteniment i l’aprofitament, fora de
l’horari escolar, dels centres públics i el calendari escolar.
h) La circulació i els serveis de mobilitat i la gestió del transport
de viatgers municipal.
i) La regulació de l’establiment d’autoritzacions i promocions de
tot tipus d’activitats econòmiques, especialment les de caràcter comercial, artesanal i turístic i foment de l’ocupació.
j) La formulació i la gestió de polítiques per a la protecció del medi
ambient i el desenvolupament sostenible.
k) La regulació i la gestió dels equipaments esportius i de lleure i
promoció d’activitats.
l) La regulació de l’establiment d’infraestructures de telecomunicacions i prestació de serveis de telecomunicacions.
m) La regulació i la prestació dels serveis d’atenció a les persones,
dels serveis socials públics d’assistència primària i foment de les polítiques d’acolliment dels immigrants.
n) La regulació, la gestió i la vigilància de les activitats i els usos
que es porten a terme a les platges, als rius, als llacs i a la muntanya.
3. La distribució de les responsabilitats administratives en les matèries a què fa referència l’apartat 2 entre les diverses administracions
locals ha de tenir en compte llur capacitat de gestió i es regeix per les
lleis aprovades pel Parlament, pel principi de subsidiarietat, d’acord
amb el que estableix la Carta europea de l’autonomia local, pel principi de diferenciació, d’acord amb les característiques que presenta la
realitat municipal, i pel principi de suficiència financera.
4. La Generalitat ha de determinar i fixar els mecanismes per al
finançament dels nous serveis derivats de l’ampliació de l’espai competencial dels governs locals.
Article 85. El Consell de Governs Locals
El Consell de Governs Locals és l’òrgan de representació de municipis i vegueries en les institucions de la Generalitat. El Consell ha
Art. 85
61
TÍTOL II. DE LES INSTITUCIONS
d’ésser escoltat en la tramitació parlamentària de les iniciatives legislatives que afecten de manera específica les administracions locals i
en la tramitació de plans i normes reglamentàries de caràcter idèntic.
Una llei del Parlament regula la composició, l’organització i les funcions del Consell de Governs Locals.
SECCIÓ SEGONA
El municipi
Article 86. El municipi i l’autonomia municipal
1. El municipi és l’ens local bàsic de l’organització territorial de
Catalunya i el mitjà essencial de participació de la comunitat local en
els afers públics.
2. El govern i l’administració municipals corresponen a l’ajuntament, format per l’alcalde o alcaldessa i els regidors. S’han d’establir
per llei els requisits que s’han de complir per a l’aplicació del règim
de consell obert.
3. Aquest Estatut garanteix al municipi l’autonomia per a l’exercici
de les competències que té encomanades i la defensa dels interessos
propis de la col·lectivitat que representa.
4. Els actes i els acords adoptats pels municipis no poden ésser
objecte de control d’oportunitat per cap altra administració.
5. Correspon a la Generalitat el control de l’adequació a l’ordenament jurídic dels actes i els acords adoptats pels municipis i, si escau,
la impugnació corresponent davant la jurisdicció contenciosa administrativa, sens perjudici de les accions que l’Estat pugui emprendre
en defensa de les seves competències.
6. Els regidors són elegits pels veïns dels municipis per mitjà de
sufragi universal, igual, lliure, directe i secret.
7. Les concentracions de població que dins d’un municipi formin
nuclis separats es poden constituir en entitats municipals descentralitzades. La llei els ha de garantir la descentralització i la capacitat
suficients per a portar a terme les activitats i prestar els serveis de llur
competència.
Art. 86
ESTATUT D’AUTONOMIA DE CATALUNYA
62
Article 87. Principis d’organització i funcionament i potestat
normativa
1. Els municipis disposen de plena capacitat d’autoorganització
dins el marc de les disposicions generals establertes per llei en matèria
d’organització i funcionament municipal.
2. Els municipis tenen dret a associar-se amb altres i a cooperar
entre ells i amb altres ens públics per a exercir llurs competències, i
també per a complir tasques d’interès comú. A aquests efectes, tenen
capacitat per a establir convenis i crear mancomunitats, consorcis i
associacions i participar-hi, i també adoptar altres formes d’actuació
conjunta. Les lleis no poden limitar aquest dret si no és per a garantir
l’autonomia dels altres ens que la tenen reconeguda.
3. Els municipis tenen potestat normativa, com a expressió del
principi democràtic en què es fonamenten, en l’àmbit de llurs competències i en els altres sobre els quals es projecta llur autonomia.
Article 88. Principi de diferenciació
Les lleis que afecten el règim jurídic, orgànic, funcional, competencial i financer dels municipis han de tenir en compte necessàriament les diferents característiques demogràfiques, geogràfiques,
funcionals, organitzatives, de dimensió i de capacitat de gestió que
tenen.
Article 89. Règim especial del municipi de Barcelona
El municipi de Barcelona disposa d’un règim especial establert
per llei del Parlament. L’Ajuntament de Barcelona té iniciativa per
a proposar la modificació d’aquest règim especial i, d’acord amb les
lleis i el Reglament del Parlament, ha de participar en l’elaboració dels
projectes de llei que incideixen en aquest règim especial i ha d’ésser
consultat en la tramitació parlamentària d’altres iniciatives legislatives
sobre el seu règim especial.
Art. 87
63
TÍTOL II. DE LES INSTITUCIONS
SECCIÓ TERCERA
La vegueria
[Article 90. La vegueria
1. La vegueria és l’àmbit territorial específic per a l’exercici del govern
intermunicipal de cooperació local i té personalitat jurídica pròpia.
La vegueria també és la divisió territorial adoptada per la Generalitat
per a l’organització territorial dels seus serveis.
2. La vegueria, com a govern local, té naturalesa territorial i gaudeix
d’autonomia per a la gestió dels seus interessos.]14
Article 91. El Consell de Vegueria
1. El govern i l’administració autònoma de la vegueria corresponen al Consell de Vegueria, format pel president o presidenta i pels
consellers de vegueria.
2. El president o presidenta de vegueria és escollit pels consellers
de vegueria d’entre els seus membres.
[3. Els consells de vegueria substitueixen les diputacions.]15
[4. La creació, la modificació i la supressió, i també el desplegament del règim jurídic de les vegueries, són regulats per llei del Parlament. L’alteració dels límits provincials, si s’escau, s’ha de portar a
terme d’acord amb el que estableix l’article 141.1 de la Constitució.]16
SECCIÓ QUARTA
La comarca i els altres ens locals supramunicipals
Article 92. La comarca
1. La comarca es configura com a ens local amb personalitat jurídica pròpia i és formada per municipis per a la gestió de competències
i serveis locals.
14. Aquest article és constitucional interpretat en els termes establerts pel FJ 40 de la
STC 31/2010, del 28 de juny.
15. Aquest apartat és constitucional interpretat en els termes establerts pel FJ 41 de la
STC 31/2010, del 28 de juny.
16. Aquest apartat és constitucional interpretat en els termes establerts pel FJ 41 de la
STC 31/2010, del 28 de juny.
Art. 92
ESTATUT D’AUTONOMIA DE CATALUNYA
64
2. La creació, la modificació i la supressió de les comarques, i també
l’establiment del règim jurídic d’aquests ens, són regulats per una llei
del Parlament.
Article 93. Els altres ens locals supramunicipals
Els altres ens locals supramunicipals es fonamenten en la voluntat
de col·laboració i associació dels municipis i en el reconeixement de
les àrees metropolitanes. La creació, la modificació i la supressió, i
també l’establiment del règim jurídic d’aquests ens, són regulats per
una llei del Parlament.
CAPÍTOL VII
Organització institucional pròpia de l’Aran
Article 94. Règim jurídic
1. L’Aran disposa d’un règim jurídic especial establert per llei
del Parlament. Per mitjà d’aquest règim es reconeix l’especificitat de
l’organització institucional i administrativa de l’Aran i se’n garanteix
l’autonomia per a ordenar i gestionar els afers públics del seu territori.
2. La institució de govern de l’Aran és el Conselh Generau, que és
format pel Síndic, el Plen des Conselhèrs e Conselhères Generaus i la
Comission d’Auditors de Compdes. El síndic o síndica és la més alta
representació i l’ordinària de la Generalitat a l’Aran.
3. La institució de govern de l’Aran és elegida per mitjà de sufragi
universal, igual, lliure, directe i secret, en la forma establerta per llei.
4. El Conselh Generau té competència en les matèries que determinin la llei reguladora del règim especial de l’Aran i la resta de
lleis aprovades pel Parlament i les facultats que la llei li atribueix,
en especial, en les actuacions de muntanya. L’Aran, per mitjà de la
seva institució representativa, ha de participar en l’elaboració de les
iniciatives legislatives que afecten el seu règim especial.
5. Una llei del Parlament estableix els recursos financers suficients
perquè el Conselh Generau pugui prestar els serveis de la seva competència.
Art. 93
65
TÍTOL III. DEL PODER JUDICIAL A CATALUNYA
TÍTOL III
Del poder judicial a Catalunya
CAPÍTOL I
El Tribunal Superior de Justícia i el fiscal o la fiscal superior
de Catalunya
Article 95. El Tribunal Superior de Justícia de Catalunya
1. El Tribunal Superior de Justícia de Catalunya és l’òrgan jurisdiccional en què culmina l’organització judicial a Catalunya i és competent, en els termes establerts per la llei orgànica corresponent, per
a conèixer dels recursos i dels procediments en els diversos ordres
jurisdiccionals i per a tutelar els drets reconeguts per aquest Estatut.
En tot cas, el Tribunal Superior de Justícia de Catalunya és competent
en els ordres jurisdiccionals civil, penal, contenciós administratiu i
social i en els altres que es puguin crear en el futur.
[2. El Tribunal Superior de Justícia de Catalunya és l’última instància jurisdiccional de tots els processos iniciats a Catalunya, i de
tots els recursos que es tramiten en el seu àmbit territorial, sigui quin
sigui el dret invocat com a aplicable, d’acord amb la Llei orgànica del
poder judicial i sens perjudici de la competència reservada al Tribunal
Suprem per a la unificació de doctrina. La Llei orgànica del poder judicial ha de determinar l’abast i el contingut dels recursos esmentats.]17
3. Correspon en exclusiva al Tribunal Superior de Justícia de Catalunya la unificació de la interpretació del dret de Catalunya.
4. Correspon al Tribunal Superior de Justícia de Catalunya la resolució dels recursos extraordinaris de revisió que autoritzi la llei contra
les resolucions fermes dictades pels òrgans judicials de Catalunya.
5. El president o presidenta del Tribunal Superior de Justícia de
Catalunya és el representant del poder judicial a Catalunya. És nomenat pel rei, a proposta del Consell General del Poder Judicial i amb la
participació del Consell de Justícia de Catalunya,
18 en els termes que
17. Aquest apartat és constitucional interpretat en els termes establerts pel FJ 44 de la
STC 31/2010, del 28 de juny i pel FJ 8 de la STC 137/2010, del 16 de desembre.
18. Aquest incís és inconstitucional i nul d’acord amb la STC 31/2010, del 28 de juny.
Art. 95
ESTATUT D’AUTONOMIA DE CATALUNYA
66
determini la Llei orgànica del poder judicial. El president o presidenta
de la Generalitat ordena que se’n publiqui el nomenament en el Diari
Oficial de la Generalitat de Catalunya.
6. Els presidents de sala del Tribunal Superior de Justícia de
Catalunya són nomenats a proposta del Consell General del Poder
Judicial i amb la participació del Consell de Justícia de Catalunya,
19
en els termes que determini la llei orgànica del poder judicial.
Article 96. El fiscal o la fiscal superior de Catalunya
1. El fiscal o la fiscal superior de Catalunya és el fiscal o la fiscal
en cap del Tribunal Superior de Justícia de Catalunya, representa el
Ministeri Fiscal a Catalunya i és designat en els termes que estableix
el seu estatut orgànic.
2. El president o presidenta de la Generalitat ordena la publicació
del nomenament del fiscal o la fiscal superior de Catalunya en el Diari
Oficial de la Generalitat de Catalunya.
3. El fiscal o la fiscal superior de Catalunya ha de trametre una
còpia de la memòria anual de la Fiscalia del Tribunal Superior de
Justícia de Catalunya al Govern, al Consell de Justícia de Catalunya
i al Parlament, i ha de presentar-la davant aquest dins els sis mesos
següents al dia en què es fa pública.
4. Les funcions del fiscal o la fiscal superior de Catalunya són les
que estableix l’Estatut orgànic del Ministeri Fiscal. La Generalitat pot
subscriure convenis amb el Ministeri Fiscal.
CAPÍTOL II
El Consell de Justícia de Catalunya
Article 97. El Consell de Justícia de Catalunya
El Consell de Justícia de Catalunya és l’òrgan de govern del poder judicial a Catalunya. Actua com a òrgan desconcentrat del Consell General del Poder Judicial, sens perjudici de les competències
19. Aquest incís és inconstitucional i nul d’acord amb la STC 31/2010, del 28 de juny.
Art. 96
67
TÍTOL III. DEL PODER JUDICIAL A CATALUNYA
d’aquest darrer, d’acord amb el que estableix la Llei orgànica del
poder judicial.20
Article 98. Atribucions
1. Les atribucions del Consell de Justícia de Catalunya són les que
estableixen aquest Estatut, la Llei orgànica del poder judicial, les lleis
que aprovi el Parlament i les que, si escau, li delegui el Consell General
del Poder Judicial.
2. Les atribucions del Consell de Justícia de Catalunya respecte als
òrgans jurisdiccionals situats al territori de Catalunya són, d’acord
amb el que estableix la Llei orgànica del poder judicial, les següents:
a) Participar en la designació del president o presidenta del Tribunal Superior de Justícia de Catalunya, i també en la designació dels
presidents de sala del dit Tribunal Superior i dels presidents de les
audiències provincials.
b) Proposar al Consell General del Poder Judicial i expedir els nomenaments i els cessaments dels jutges i magistrats incorporats a la
carrera judicial temporalment amb funcions d’assistència, suport o
substitució, i també determinar l’adscripció d’aquests jutges i magistrats als òrgans judicials que requereixin mesures de reforç.
c) Instruir expedients i, en general, exercir les funcions disciplinàries sobre jutges i magistrats, en els termes que estableixen les lleis.
d) Participar en la planificació de la inspecció de jutjats i tribunals; ordenar-ne, si escau, la inspecció i la vigilància, i fer propostes
en aquest àmbit; atendre les ordres d’inspecció dels jutjats i tribunals
que acordi el Govern, i donar compte de la resolució i de les mesures
adoptades.
e) Informar sobre els recursos d’alçada interposats contra els
acords dels òrgans de govern dels tribunals i jutjats de Catalunya.21
f) Precisar i aplicar, quan escaigui, en l’àmbit de Catalunya, els
reglaments del Consell General del Poder Judicial.
20. Aquest article és inconstitucional i nul d’acord amb la STC 31/2010, del 28 de juny.
21. Aquestes lletres són inconstitucionals i nul·les d’acord amb la STC 31/2010, del
28 de juny.
Art. 98
ESTATUT D’AUTONOMIA DE CATALUNYA
68
g) Informar sobre les propostes de revisió, delimitació i modificació de les demarcacions territorials dels òrgans jurisdiccionals i sobre
les propostes de creació de seccions i jutjats.
h) Presentar una memòria anual al Parlament sobre l’estat i el
funcionament de l’Administració de justícia a Catalunya.
i) Totes les funcions que li atribueixin la Llei orgànica del poder
judicial i les lleis del Parlament, i les que li delegui el Consell General
del Poder Judicial.
3. Les resolucions del Consell de Justícia de Catalunya en matèria
de nomenaments, autoritzacions, llicències i permisos s’han d’adoptar d’acord amb els criteris aprovats pel Consell General del Poder
Judicial.22
4. El Consell de Justícia de Catalunya, per mitjà del seu president o
presidenta, ha de comunicar al Consell General del Poder Judicial les
resolucions que dicti i les iniciatives que emprengui i ha de facilitar la
informació que li sigui demanada.
Article 99. Composició, organització i funcionament
1. El Consell de Justícia de Catalunya és integrat pel president
o presidenta del Tribunal Superior de Justícia de Catalunya, que el
presideix, i 23 pels membres que siguin nomenats, d’acord amb el que
estableix la Llei orgànica del poder judicial, entre jutges, magistrats,
fiscals o juristes de reconegut prestigi. El Parlament de Catalunya designa els membres del Consell que determini la Llei orgànica del poder
judicial.
2. El Consell de Justícia de Catalunya aprova el seu reglament intern
d’organització i funcionament, d’acord amb la normativa aplicable.
Article 100. Control dels actes del Consell de Justícia de Catalunya
1. Els actes del Consell de Justícia de Catalunya són impugnables en alçada davant el Consell General del Poder Judicial, llevat
que hagin estat dictats en exercici de competències de la comunitat
autònoma.24
22. Aquest apartat és inconstitucional i nul d’acord amb la STC 31/2010, del 28 de juny.
23. Aquest incís és inconstitucional i nul d’acord amb la STC 31/2010, del 28 de juny.
24. Aquest apartat és inconstitucional d’acord amb la STC 31/2010, del 28 de juny.
Art. 99
69
TÍTOL III. DEL PODER JUDICIAL A CATALUNYA
2. Els actes del Consell de Justícia de Catalunya que no siguin impugnables en alçada davant el Consell General del Poder Judicial es poden impugnar jurisdiccionalment en els termes establerts per les lleis.
CAPÍTOL III
Competències de la Generalitat
sobre l’Administració de justícia
Article 101. Oposicions i concursos
1. La Generalitat proposa al Govern de l’Estat, al Consell General
del Poder Judicial o al Consell de Justícia de Catalunya,
25 segons que
correspongui, la convocatòria d’oposicions i concursos per a proveir
les places vacants de magistrats, jutges i fiscals a Catalunya.
2. El Consell de Justícia de Catalunya convoca els concursos per a
proveir places vacants de jutges i magistrats a Catalunya en els termes
establerts per la Llei orgànica del poder judicial.26
3. Les proves dels concursos i les oposicions regulats per aquest
article, si tenen lloc a Catalunya, poden fer-se en qualsevol de les dues
llengües oficials, a elecció del candidat.
Article 102. El personal judicial i la resta del personal al servei
de l’Administració de justícia a Catalunya
1. Els magistrats, els jutges i els fiscals que ocupin una plaça a
Catalunya han d’acreditar un coneixement adequat i suficient del català per a fer efectius els drets lingüístics dels ciutadans en la forma i
amb l’abast que determini la llei.
2. Els magistrats, els jutges i els fiscals que ocupin una plaça
a Catalunya han d’acreditar un coneixement suficient del dret propi
de Catalunya en la forma i amb l’abast que determini la llei.
3. En tot cas, el coneixement suficient de la llengua i del dret propis
ha d’ésser valorat d’una manera específica i singular per a obtenir una
plaça en els concursos de trasllat corresponents.
25. Aquest incís és inconstitucional d’acord amb la STC 31/2010, del 28 de juny.
26. Aquest apartat és inconstitucional i nul d’acord amb la STC 31/2010, del 28 de juny.
Art. 102
ESTATUT D’AUTONOMIA DE CATALUNYA
70
4. El personal al servei de l’Administració de justícia i de la Fiscalia a Catalunya ha d’acreditar un coneixement adequat i suficient
de les dues llengües oficials que el fa apte per a complir les funcions
pròpies del seu càrrec o lloc de treball.
Article 103. Mitjans personals
1. Correspon a la Generalitat la competència normativa sobre el
personal no judicial al servei de l’Administració de justícia, dins
el respecte a l’estatut jurídic d’aquest personal establert per la Llei
orgànica del poder judicial. En els termes esmentats, aquesta competència inclou la regulació de:
a) L’organització d’aquest personal en cossos i escales.
b) El procés de selecció.
c) La promoció interna, la formació inicial i la formació continuada.
d) La provisió de destinacions i ascensos.
e) Les situacions administratives.
f) El règim de retribucions.
g) La jornada laboral i l’horari de treball.
h) L’ordenació de l’activitat professional i les funcions.
i) Les llicències, els permisos, les vacances i les incompatibilitats.
j) El registre de personal.
k) El règim disciplinari.
2. En els mateixos termes que estableix l’apartat 1, correspon a la
Generalitat la competència executiva i de gestió en matèria de personal
no judicial al servei de l’Administració de justícia. Aquesta competència inclou:
a) Aprovar l’oferta d’ocupació pública.
b) Convocar i resoldre tots els processos de selecció, i l’adscripció
als llocs de treball.
c) Nomenar els funcionaris que superin els processos selectius.
d) Impartir la formació, prèvia i continuada.
e) Elaborar les relacions de llocs de treball.
Art. 103
71
TÍTOL III. DEL PODER JUDICIAL A CATALUNYA
f) Convocar i resoldre tots els processos de provisió de llocs de
treball.
g) Convocar i resoldre tots els processos de promoció interna.
h) Gestionar el Registre de Personal, coordinat amb l’estatal.
i) Efectuar tota la gestió d’aquest personal, en aplicació del seu
règim estatutari i retributiu.
j) Exercir la potestat disciplinària i imposar les sancions que escaiguin, inclosa la separació del servei.
k) Exercir totes les altres funcions que siguin necessàries per a
garantir una gestió eficaç i eficient dels recursos humans al servei de
l’Administració de justícia.
3. En el marc del que disposa la Llei orgànica del poder judicial,
es poden crear per llei del Parlament cossos de funcionaris al servei
de l’Administració de justícia dependents de la funció pública de la
Generalitat.
4. La Generalitat disposa de competència exclusiva sobre el personal laboral al servei de l’Administració de justícia.
Article 104. Mitjans materials
Corresponen a la Generalitat els mitjans materials de l’Administració de justícia a Catalunya. Aquesta competència inclou en tot cas:
a) La construcció i la reforma dels edificis judicials i de la fiscalia.
b) La provisió de béns mobles i materials per a les dependències
judicials i de la fiscalia.
c) La configuració, la implantació i el manteniment de sistemes
informàtics i de comunicació, sens perjudici de les competències de
coordinació i homologació que corresponen a l’Estat per a garantir
la compatibilitat del sistema.
d) La gestió i la custòdia dels arxius, de les peces de convicció i dels
efectes intervinguts, en tot allò que no tingui naturalesa jurisdiccional.
e) La participació en la gestió dels comptes de dipòsits i consignacions judicials i en llurs rendiments, tenint en compte el volum
de l’activitat judicial acomplerta a la comunitat autònoma i el cost
efectiu dels serveis.
Art. 104
ESTATUT D’AUTONOMIA DE CATALUNYA
72
f) La gestió, la liquidació i la recaptació de les taxes judicials que
estableixi la Generalitat en l’àmbit de les seves competències sobre
l’Administració de justícia.
Article 105. Oficina judicial i institucions i serveis de suport
Correspon a la Generalitat, d’acord amb la Llei orgànica del
poder judicial, determinar la creació, el disseny, l’organització, la
dotació i la gestió de les oficines judicials i dels òrgans i els serveis
de suport als òrgans jurisdiccionals, incloent-hi la regulació de les
institucions, els instituts i els serveis de medicina forense i de toxicologia.
Article 106. Justícia gratuïta. Procediments de mediació
i de conciliació
1. Correspon a la Generalitat la competència per a ordenar els
serveis de justícia gratuïta i d’orientació jurídica gratuïta.
2. La Generalitat pot establir els instruments i els procediments de
mediació i de conciliació en la resolució de conflictes en les matèries
de la seva competència.
Article 107. Demarcació, planta i capitalitat judicials
1. El Govern de la Generalitat, almenys cada cinc anys, amb l’informe previ del Consell de Justícia de Catalunya, ha de proposar al
Govern de l’Estat la determinació i la revisió de la demarcació i la
planta judicials a Catalunya. Aquesta proposta, que és preceptiva, ha
d’acompanyar el projecte de llei que el Govern trameti a les Corts
Generals.
2. Les modificacions de la planta judicial que no comportin reforma legislativa poden correspondre al Govern de la Generalitat.
Així mateix, la Generalitat pot crear seccions i jutjats, per delegació
del Govern de l’Estat, en els termes establerts per la Llei orgànica del
poder judicial.
3. La capitalitat de les demarcacions judicials és fixada per una llei
del Parlament.
Article 108. Justícia de pau i de proximitat
1. La Generalitat té competència sobre la justícia de pau, en els termes que estableixi la Llei orgànica del poder judicial. En els mateixos
Art. 105
73
TÍTOL IV. DE LES COMPETÈNCIES
termes, correspon al Consell de Justícia de Catalunya el nomenament
dels jutges. La Generalitat també es fa càrrec de llurs indemnitzacions
i és la competent per a la provisió dels mitjans necessaris per a l’exercici de llurs funcions. Li correspon també la creació de les secretaries
i llur provisió.
2. La Generalitat, en les poblacions que es determini i d’acord amb
el que disposa la Llei orgànica del poder judicial, pot instar que s’estableixi un sistema de justícia de proximitat que tingui per objectiu
resoldre conflictes menors amb celeritat i eficàcia.
Article 109. Clàusula subrogatòria
La Generalitat exerceix, ultra les competències expressament atribuïdes per aquest Estatut, totes les funcions i les facultats que la Llei
orgànica del poder judicial reconeix al Govern de l’Estat amb relació
a l’Administració de justícia a Catalunya.
TÍTOL IV
De les competències
CAPÍTOL I
Tipologia de les competències
[Article 110. Competències exclusives
1. Corresponen a la Generalitat, en l’àmbit de les seves competències exclusives, de manera íntegra, la potestat legislativa, la potestat
reglamentària i la funció executiva. Correspon únicament a la Generalitat l’exercici d’aquestes potestats i funcions, mitjançant les quals
pot establir polítiques pròpies.
2. El dret català, en matèria de les competències exclusives de la
Generalitat, és el dret aplicable en el seu territori amb preferència
sobre qualsevol altre.]27
Article 111. Competències compartides
En les matèries que l’Estatut atribueix a la Generalitat de forma compartida amb l’Estat, corresponen a la Generalitat la potestat legislativa, la
27. Aquest article és constitucional interpretat en els termes establerts pel FJ 59 de la
STC 31/2010, del 28 de juny i pel FJ 9 de la STC 137/2010, del 16 de desembre.
Art. 111
ESTATUT D’AUTONOMIA DE CATALUNYA
74
potestat reglamentària i la funció executiva, en el marc de les bases que
fixi l’Estat com a principis o mínim comú normatiu en normes amb
rang de llei, excepte en els supòsits que es determinin d’acord amb la
Constitució i amb aquest Estatut.
28 En exercici d’aquestes competències,
la Generalitat pot establir polítiques pròpies. El Parlament ha de desplegar i concretar per mitjà d’una llei les dites disposicions bàsiques.
[Article 112. Competències executives
Correspon a la Generalitat, en l’àmbit de les seves competències
executives, la potestat reglamentària, que comprèn l’aprovació de disposicions per a l’execució de la normativa de l’Estat, i també la funció
executiva, que en tot cas inclou la potestat d’organització de la seva
pròpia administració i, en general, totes les funcions i activitats que
l’ordenament atribueix a l’Administració pública.]29
Article 113. Competències de la Generalitat i normativa
de la Unió Europea
Correspon a la Generalitat el desplegament, l’aplicació i l’execució
de la normativa de la Unió Europea quan afecti l’àmbit de les seves
competències, en els termes que estableix el títol V.
Article 114. Activitat de foment
1. Correspon a la Generalitat, en les matèries de la seva competència, l’exercici de l’activitat de foment. Amb aquesta finalitat, la Generalitat pot atorgar subvencions amb càrrec a fons propis.
2. Correspon a la Generalitat, en les matèries de competència
exclusiva, l’especificació dels objectius als quals es destinen les subvencions estatals i comunitàries europees territorialitzables, i també
la regulació de les condicions d’atorgament i la gestió, incloent-hi la
tramitació i la concessió.
3. Correspon a la Generalitat, en les matèries de competència compartida, precisar normativament els objectius als quals es destinen
les subvencions estatals i comunitàries europees territorialitzables, i
28. Aquest incís és inconstitucional i nul d’acord amb la STC 31/2010, del 28 de juny.
29. Aquest article és constitucional interpretat en els termes establerts pel FJ 61 de la
STC 31/2010, del 28 de juny i pel FJ 9 de la STC 137/2010, del 16 de desembre.
Art. 112
75
TÍTOL IV. DE LES COMPETÈNCIES
també completar la regulació de les condicions d’atorgament i tota la
gestió, incloent-hi la tramitació i la concessió.
4. Correspon a la Generalitat, en les matèries de competència executiva, la gestió de les subvencions estatals i comunitàries europees
territorialitzables, incloent-hi la tramitació i la concessió.
5. La Generalitat participa en la determinació del caràcter no territorialitzable de les subvencions estatals i comunitàries europees. Així
mateix, participa, en els termes que fixi l’Estat, en la gestió i la tramitació d’aquestes subvencions.
Article 115. Abast territorial i efectes de les competències
1. L’àmbit material de les competències de la Generalitat està referit
al territori de Catalunya, excepte en els supòsits a què fan referència
expressament aquest Estatut i altres disposicions legals que estableixen
l’eficàcia jurídica extraterritorial de les disposicions i els actes de la
Generalitat.
2. La Generalitat, en els casos en què l’objecte de les seves competències té un abast territorial superior al del territori de Catalunya,
exerceix les seves competències sobre la part d’aquest objecte situada
en el seu territori, sens perjudici dels instruments de col·laboració
que s’estableixin amb altres ens territorials o, subsidiàriament, de la
coordinació per l’Estat de les comunitats autònomes afectades.
CAPÍTOL II
Les matèries de les competències
Article 116. Agricultura, ramaderia i aprofitaments forestals
1. Correspon a la Generalitat, respectant el que estableixi l’Estat
en exercici de les competències que li atribueix l’article 149.1.13 i 16
de la Constitució, la competència exclusiva en matèria d’agricultura i
ramaderia. Aquesta competència inclou en tot cas:
a) La regulació i el desenvolupament de l’agricultura, la ramaderia
i el sector agroalimentari.
b) La regulació i l’execució sobre la qualitat, la traçabilitat i les condicions dels productes agrícoles i ramaders, i també la lluita contra els
fraus en l’àmbit de la producció i la comercialització agroalimentàries.
Art. 116
ESTATUT D’AUTONOMIA DE CATALUNYA
76
c) La regulació de la participació de les organitzacions agràries i
ramaderes i de les cambres agràries en organismes públics.
d) La sanitat vegetal i animal en els casos en què no tingui efectes
sobre la salut humana i la protecció dels animals.
e) Les llavors i els planters, especialment tot allò que estigui relacionat amb els organismes genèticament modificats.
f) La regulació dels processos de producció, de les explotacions, de
les estructures agràries i de llur règim jurídic.
g) El desenvolupament integral i la protecció del món rural.
h) La recerca, el desenvolupament, la transferència tecnològica, la
innovació de les explotacions i les empreses agràries i alimentàries i
la formació en aquestes matèries.
i) Les fires i els certàmens agrícoles, forestals i ramaders.
2. Correspon a la Generalitat la competència compartida sobre:
a) La planificació de l’agricultura i la ramaderia i del sector agroalimentari.
b) La regulació i el règim d’intervenció administrativa i d’usos de
la forest, dels aprofitaments i els serveis forestals i de les vies pecuàries
de Catalunya.
Article 117. Aigua i obres hidràuliques
1. Correspon a la Generalitat, en matèria d’aigües que pertanyin a
conques hidrogràfiques intracomunitàries, la competència exclusiva,
que inclou en tot cas:
a) L’ordenació administrativa, la planificació i la gestió de l’aigua superficial i subterrània, dels usos i els aprofitaments hidràulics i
també de les obres hidràuliques que no siguin qualificades d’interès
general.
b) La planificació i l’adopció de mesures i instruments específics
de gestió i protecció dels recursos hídrics i dels ecosistemes aquàtics i
terrestres vinculats a l’aigua.
c) Les mesures extraordinàries en cas de necessitat per a garantir
el subministrament d’aigua.
Art. 117
77
TÍTOL IV. DE LES COMPETÈNCIES
d) L’organització de l’administració hidràulica de Catalunya, inclosa la participació dels usuaris.
e) La regulació i l’execució de les actuacions relacionades amb la
concentració parcel·lària i amb les obres de regatge.
2. La Generalitat, en els termes que estableix la legislació estatal,
assumeix competències executives sobre el domini públic hidràulic
i les obres d’interès general. En els mateixos termes, li correspon la
participació en la planificació i la programació de les obres d’interès
general.
3. La Generalitat participa en la planificació hidrològica i en els
òrgans de gestió estatals dels recursos hídrics i dels aprofitaments hidràulics que pertanyin a conques hidrogràfiques intercomunitàries.
Correspon a la Generalitat, dins del seu àmbit territorial, la competència executiva sobre:
a) L’adopció de mesures addicionals de protecció i sanejament dels
recursos hídrics i dels ecosistemes aquàtics.
b) L’execució i l’explotació de les obres de titularitat estatal, si s’estableix mitjançant conveni.
c) Les facultats de policia del domini públic hidràulic que li són
atribuïdes per la legislació estatal.
4. La Generalitat ha d’emetre un informe preceptiu per a qualsevol
proposta de transvasament de conques que impliqui la modificació
dels recursos hídrics del seu àmbit territorial.
5. La Generalitat participa en la planificació hidrològica dels recursos hídrics i dels aprofitaments hidràulics que passin per Catalunya
o que hi fineixin provinents de territoris de fora de l’àmbit estatal
espanyol, d’acord amb els mecanismes que estableix el títol V, i participa en l’execució de la dita planificació en els termes que estableix
la legislació estatal.
Article 118. Associacions i fundacions
1. Correspon a la Generalitat, respectant les condicions bàsiques
que l’Estat estableixi per garantir la igualtat en l’exercici del dret i la
reserva de llei orgànica, la competència exclusiva sobre el règim jurídic
Art. 118
ESTATUT D’AUTONOMIA DE CATALUNYA
78
de les associacions que compleixen llurs funcions majoritàriament a
Catalunya. Aquesta competència inclou en tot cas:
a) La regulació de les modalitats d’associació, de la denominació de
les associacions, de les finalitats, dels requisits de constitució, modificació, extinció i liquidació, del contingut dels estatuts, dels òrgans
de govern, dels drets i deures dels associats, de les obligacions de les
associacions i de les associacions de caràcter especial.
b) La determinació i el règim d’aplicació dels beneficis fiscals de les
associacions que estableixi la normativa tributària, i també la declaració
d’utilitat pública, el contingut i els requisits per a obtenir-la.
c) El registre d’associacions.
2. Correspon a la Generalitat la competència exclusiva sobre el
règim jurídic de les fundacions que compleixen llurs funcions majoritàriament a Catalunya. Aquesta competència inclou en tot cas:
a) La regulació de les modalitats de fundació, de la denominació
de les fundacions, de les finalitats i dels beneficiaris de la finalitat
fundacional; de la capacitat per a fundar; dels requisits de constitució,
modificació, extinció i liquidació; dels estatuts; de la dotació i el règim
de la fundació en procés de formació; del patronat i el protectorat,
i del patrimoni i el règim econòmic i financer.
b) La determinació i el règim d’aplicació dels beneficis fiscals de
les fundacions que estableixi la normativa tributària.
c) El registre de fundacions.
3. Correspon a la Generalitat la fixació dels criteris, la regulació de
les condicions, l’execució i el control dels ajuts públics a les associacions i les fundacions.
Article 119. Caça, pesca, activitats marítimes i ordenació
del sector pesquer
1. Correspon a la Generalitat la competència exclusiva en matèria
de caça i pesca fluvial, que inclou en tot cas:
a) La planificació i la regulació.
b) La regulació del règim d’intervenció administrativa de la caça
i la pesca, de la vigilància i dels aprofitaments cinegètics i piscícoles.
Art. 119
79
TÍTOL IV. DE LES COMPETÈNCIES
2. Correspon a la Generalitat la competència exclusiva en matèria
de pesca marítima i recreativa en aigües interiors, i també la regulació
i la gestió dels recursos pesquers i la delimitació d’espais protegits.
3. Correspon a la Generalitat la competència exclusiva en matèria
d’activitats marítimes, que inclou en tot cas:
a) La regulació i la gestió del marisqueig i l’aqüicultura i l’establiment de les condicions per a practicar-los, i també la regulació i la
gestió dels recursos.
b) La regulació i la gestió de les instal·lacions destinades a aquestes
activitats.
c) El busseig professional.
d) La formació i les titulacions en matèria d’activitats d’esbarjo.
4. Correspon a la Generalitat la competència compartida en matèria d’ordenació del sector pesquer. Aquesta competència inclou, en
tot cas, l’ordenació i les mesures administratives d’execució relatives a
les condicions professionals per a l’exercici de la pesca, la construcció,
la seguretat i el registre oficial de vaixells, les confraries de pescadors
i les llotges de contractació.
Article 120. Caixes d’estalvis
1. Correspon a la Generalitat, en matèria de caixes d’estalvis amb
domicili a Catalunya, la competència exclusiva sobre la regulació de
llur organització, respectant el que estableixi l’Estat en exercici de les
competències que li atribueix l’article 149.1.11 i 13 de la Constitució.
Aquesta competència inclou en tot cas:
a) La determinació de llurs òrgans rectors i de la manera en què
els diversos interessos socials hi han d’estar representats.
b) L’estatut jurídic dels membres dels òrgans rectors i dels altres
càrrecs de les caixes d’estalvis.
c) El règim jurídic de la creació, la fusió, la liquidació i el registre.
d) L’exercici de les potestats administratives amb relació a les fundacions que creïn.
e) La regulació de les agrupacions de caixes d’estalvis amb seu
social a Catalunya.
Art. 120
ESTATUT D’AUTONOMIA DE CATALUNYA
80
2. Correspon a la Generalitat, en matèria de caixes d’estalvis amb
domicili a Catalunya, la competència compartida sobre l’activitat financera, d’acord amb els principis, les regles i els estàndards mínims
que estableixin30 les bases estatals, que inclou, en tot cas, la regulació
de la distribució dels excedents i de l’obra social de les caixes.
Així mateix, la Generalitat fa el seguiment del procés d’emissió i
distribució de quotes participatives, excepte en els aspectes relatius al
règim d’ofertes públiques de venda o subscripció de valors i admissió
a negociació, a l’estabilitat financera i a la solvència.
3. Correspon a la Generalitat, en matèria de caixes d’estalvis amb
domicili a Catalunya, la competència compartida sobre disciplina,
inspecció i sanció de les caixes. Aquesta competència inclou en tot
cas l’establiment d’infraccions i sancions addicionals en matèries de
la seva competència.
4. La Generalitat, d’acord amb el que estableix la legislació estatal, col·labora en les activitats d’inspecció i sanció que el Ministeri
d’Economia i Hisenda i el Banc d’Espanya exerceixen sobre les
caixes d’estalvis amb domicili a Catalunya.
Article 121. Comerç i fires
1. Correspon a la Generalitat la competència exclusiva en matèria
de comerç i fires, que inclou la regulació de l’activitat firal no internacional i l’ordenació administrativa de l’activitat comercial, la qual
alhora inclou en tot cas:
a) La determinació de les condicions administratives per a exercir-la i dels llocs i els establiments on s’acompleixi i l’ordenació administrativa del comerç electrònic o del comerç per qualsevol altre mitjà.
b) La regulació administrativa de totes les modalitats de venda i
totes les formes de prestació de l’activitat comercial, i també de les
vendes promocionals i de la venda a pèrdua.
c) La regulació dels horaris comercials, respectant en l’exercici d’aquesta competència el principi constitucional d’unitat de
mercat.
30. Aquest incís és inconstitucional i nul d’acord amb la STC 31/2010, del 28 de juny.
Art. 121
81
TÍTOL IV. DE LES COMPETÈNCIES
d) La classificació i la planificació territorial dels equipaments comercials i la regulació dels requisits i del règim d’instal·lació, ampliació
i canvi d’activitat dels establiments.
e) L’establiment i l’execució de les normes i els estàndards de qualitat relacionats amb l’activitat comercial.
f) L’adopció de mesures de policia administrativa amb relació a
la disciplina de mercat.
2. Correspon a la Generalitat la competència executiva en matèria de fires internacionals celebrades a Catalunya, que inclou en
tot cas:
a) L’activitat d’autorització i declaració de la fira internacional.
b) La promoció, la gestió i la coordinació.
c) L’activitat inspectora, l’avaluació i la rendició de comptes.
d) L’establiment de la reglamentació interna.
e) El nomenament d’un delegat o delegada en els òrgans de direcció de cada fira.
3. La Generalitat col·labora amb l’Estat en l’establiment del calendari de fires internacionals.
[Article 122. Consultes populars
Correspon a la Generalitat la competència exclusiva per a l’establiment del règim jurídic, les modalitats, el procediment, l’acompliment
i la convocatòria per la mateixa Generalitat o pels ens locals, en l’àmbit
de llurs competències, d’enquestes, audiències públiques, fòrums de
participació i qualsevol altre instrument de consulta popular, salvant
el que disposa l’article 149.1.32 de la Constitució.]31
Article 123. Consum
Correspon a la Generalitat la competència exclusiva en matèria de
consum, que inclou en tot cas:
a) La defensa dels drets dels consumidors i els usuaris, proclamats
per l’article 28, i l’establiment i l’aplicació dels procediments administratius de queixa i reclamació.
31. Aquest article és constitucional interpretat en els termes establerts pel FJ 69 de
la STC 31/2010, del 28 de juny.
Art. 123
ESTATUT D’AUTONOMIA DE CATALUNYA
82
b) La regulació i el foment de les associacions dels consumidors
i els usuaris i llur participació en els procediments i afers que les
afectin.
c) La regulació dels òrgans i els procediments de mediació en matèria de consum.
d) La formació i l’educació en el consum.
e) La regulació de la informació en matèria de consumidors i
usuaris.
Article 124. Cooperatives i economia social
1. Correspon a la Generalitat la competència exclusiva en matèria
de cooperatives.
2. La competència a què fa referència l’apartat 1 inclou l’organització i el funcionament de les cooperatives, els quals alhora inclouen
en tot cas:
a) La definició, la denominació i la classificació.
b) Els criteris sobre fixació del domicili.
c) Els criteris rectors d’actuació.
d) Els requisits de constitució, modificació dels estatuts socials,
fusió, escissió, transformació, dissolució i liquidació.
e) La qualificació, la inscripció i la certificació en el registre corresponent.
f) Els drets i deures dels socis.
g) El règim econòmic i la documentació social.
h) La conciliació i la mediació.
i) Els grups cooperatius i les formes de col·laboració econòmica
de les cooperatives.
3. La competència a què fa referència l’apartat 1 inclou en tot cas la
regulació i el foment del moviment cooperatiu, en especial per a promoure les formes de participació a l’empresa, l’accés dels treballadors
als mitjans de producció i la cohesió social i territorial. La regulació i
el foment del moviment cooperatiu inclouen:
a) La regulació de l’associacionisme cooperatiu.
b) L’ensenyament i la formació cooperatius.
Art. 124
83
TÍTOL IV. DE LES COMPETÈNCIES
c) La fixació dels criteris, la regulació de les condicions, l’execució
i el control dels ajuts públics al món cooperatiu.
4. Correspon a la Generalitat la competència exclusiva sobre el
foment i l’ordenació del sector de l’economia social.
Article 125. Corporacions de dret públic i professions titulades
1. Correspon a la Generalitat, en matèria de col·legis professionals, acadèmies, cambres agràries, cambres de comerç, indústria i
navegació i altres corporacions de dret públic representatives d’interessos econòmics i professionals, la competència exclusiva, salvant
el que estableixen els apartats 2 i 3. Aquesta competència, respectant el
que disposen els articles 36 i 139 de la Constitució, inclou en tot cas:
a) La regulació de l’organització interna, del funcionament i del
règim econòmic, pressupostari i comptable, i també del règim de col·
legiació i adscripció, dels drets i deures de llurs membres i del règim
disciplinari.
b) La creació i l’atribució de funcions.
c) La tutela administrativa.
d) El sistema i el procediment electorals aplicables a l’elecció dels
membres de les corporacions.
e) La determinació de l’àmbit territorial i la possible agrupació
dins de Catalunya.
2. Correspon a la Generalitat la competència compartida sobre la
definició de les corporacions a què fa referència l’apartat 1 i sobre els
requisits per a crear-ne i per a ésser-ne membre.
3. Les cambres de comerç, indústria i navegació, si ho acorden
prèviament la Generalitat i l’Estat, poden complir funcions de comerç
exterior i destinar-hi recursos camerals.
4. Correspon a la Generalitat, respectant les normes generals sobre
titulacions acadèmiques i professionals i el que disposen els articles 36
i 139 de la Constitució, la competència exclusiva sobre l’exercici de les
professions titulades, que inclou en tot cas:
a) La determinació dels requisits i les condicions d’exercici de les
professions titulades, i també dels drets i les obligacions dels professionals titulats i del règim d’incompatibilitats.
Art. 125
ESTATUT D’AUTONOMIA DE CATALUNYA
84
b) La regulació de les garanties administratives davant l’intrusisme i les actuacions irregulars, i també la regulació de les prestacions
professionals de caràcter obligatori.
c) El règim disciplinari de l’exercici de les professions titulades.
Article 126. Crèdit, banca, assegurances i mutualitats
no integrades en el sistema de seguretat social
1. Correspon a la Generalitat la competència exclusiva sobre l’estructura, l’organització i el funcionament de les mutualitats de previsió
social no integrades en el sistema de seguretat social.
2. Correspon a la Generalitat la competència compartida sobre
l’estructura, l’organització i el funcionament de les entitats de crèdit
que no siguin caixes d’estalvis, de les cooperatives de crèdit i de les
entitats gestores de plans i fons de pensions i de les entitats físiques i
jurídiques que actuen en el mercat assegurador altres que aquelles a
les quals fa referència l’apartat 1, d’acord amb els principis, les regles
i els estàndards mínims que fixin32 les bases estatals.
3. Correspon a la Generalitat la competència compartida sobre
l’activitat de les entitats a què fan referència els apartats 1 i 2. Aquesta competència inclou els actes d’execució reglats que li atribueixi la
legislació estatal.
4. Correspon a la Generalitat la competència compartida sobre
disciplina, inspecció i sanció de les entitats a què fa referència l’apartat 2.
Article 127. Cultura
1. Correspon a la Generalitat la competència exclusiva en matèria
de cultura. Aquesta competència exclusiva comprèn en tot cas:
a) Les activitats artístiques i culturals, que es porten a terme a Catalunya, incloent-hi:
Primer. Les mesures relatives a la producció i la distribució de llibres i publicacions periòdiques en qualsevol suport, i també la gestió
del dipòsit legal i l’atorgament dels codis d’identificació.
32. Aquest incís és inconstitucional i nul d’acord amb la STC 31/2010, del 28 de juny.
Art. 126
85
TÍTOL IV. DE LES COMPETÈNCIES
Segon. La regulació i la inspecció de les sales d’exhibició cinematogràfica, les mesures de protecció de la indústria cinematogràfica i el
control i la concessió de llicències de doblatge a les empreses distribuïdores domiciliades a Catalunya.
Tercer. La qualificació de les pel·lícules i els materials audiovisuals
en funció de l’edat i dels valors culturals.
Quart. La promoció, la planificació, la construcció i la gestió
d’equipaments culturals situats a Catalunya.
Cinquè. L’establiment de mesures fiscals d’incentivació de les activitats culturals en els tributs sobre els quals la Generalitat tingui
competències normatives.
b) El patrimoni cultural, incloent-hi en tot cas:
Primer. La regulació i l’execució de mesures destinades a garantir
l’enriquiment i la difusió del patrimoni cultural de Catalunya i a facilitar-hi l’accés.
Segon. La inspecció, l’inventari i la restauració del patrimoni arquitectònic, arqueològic, científic, tècnic, històric, artístic, etnològic
i cultural en general.
Tercer. L’establiment del règim jurídic de les actuacions sobre béns
mobles i immobles integrants del patrimoni cultural de Catalunya i
la determinació del règim jurídic dels béns immobles, i també la declaració i la gestió d’aquests béns, excepte els que siguin de titularitat
de l’Estat.
Quart. La protecció del patrimoni cultural de Catalunya, que
inclou la conservació, la reparació, el règim de vigilància i el control dels béns, sens perjudici de la competència estatal per a la defensa dels béns integrants d’aquest patrimoni contra l’exportació i
l’espoliació.
c) Els arxius, les biblioteques, els museus i els altres centres de
dipòsit cultural que no són de titularitat estatal, incloent-hi en tot cas:
Primer. La creació, la gestió, la protecció i l’establiment del règim
jurídic dels centres que integren el sistema d’arxius i el sistema bibliotecari, dels museus i dels altres centres de dipòsit cultural.
Segon. L’establiment del règim jurídic dels béns documentals,
bibliogràfics i culturals que hi estan dipositats.
Art. 127
ESTATUT D’AUTONOMIA DE CATALUNYA
86
Tercer. La conservació i la recuperació dels béns que integren el
patrimoni documental i bibliogràfic català.
d) El foment de la cultura, amb relació al qual inclou:
Primer. El foment i la difusió de la creació i la producció teatrals,
musicals, audiovisuals, literàries, de dansa, de circ i d’arts combinades
portades a terme a Catalunya.
Segon. La promoció i la difusió del patrimoni cultural, artístic i
monumental i dels centres de dipòsit cultural de Catalunya.
Tercer. La projecció internacional de la cultura catalana.
2. Correspon a la Generalitat la competència executiva sobre els
arxius, les biblioteques, els museus i els centres de dipòsit cultural de
titularitat estatal situats a Catalunya la gestió dels quals no es reservi
expressament l’Estat, que inclou, en tot cas, la regulació del funcionament, l’organització i el règim de personal.
[3. En les actuacions que l’Estat faci a Catalunya en matèria d’inversió en béns i equipaments culturals es requereix l’acord previ amb la
Generalitat. En el cas de les activitats que l’Estat acompleixi amb
relació a la projecció internacional de la cultura, el Govern de l’Estat i
el Govern de la Generalitat han d’articular fórmules de col·laboració
i cooperació mútues, d’acord amb el que estableix el títol V d’aquest
Estatut.]33
Article 128. Denominacions i indicacions geogràfiques i de qualitat
1. Correspon a la Generalitat, respectant el que disposa l’article
149.1.13 de la Constitució, la competència exclusiva sobre denominacions d’origen i altres mencions de qualitat, que inclou el règim
jurídic de creació i funcionament, el qual alhora inclou:
a) La determinació dels possibles nivells de protecció dels productes, llur règim i llurs condicions, i també els drets i les obligacions
que en deriven.
b) El règim de titularitat de les denominacions, respectant la legislació de propietat industrial.
33. Aquest apartat és constitucional interpretat en els termes establerts pel FJ 73 de la
STC 31/2010, del 28 de juny i pel FJ 9 de la STC 137/2010, del 16 de desembre.
Art. 128
87
TÍTOL IV. DE LES COMPETÈNCIES
c) La regulació de les formes i les condicions de producció i comercialització dels productes corresponents, i el règim sancionador
aplicable.
d) El règim de l’organització administrativa de la denominació
d’origen, o menció de qualitat, referida tant a la gestió com al control
de la producció i la comercialització.
2. La competència a què fa referència l’apartat 1 inclou el reconeixement de les denominacions o les indicacions, l’aprovació de llurs
normes reguladores i totes les facultats administratives de gestió i
control sobre l’actuació de les denominacions o les indicacions, especialment les que deriven de l’eventual tutela administrativa sobre els
òrgans de la denominació i de l’exercici de la potestat sancionadora
per infraccions del règim de la denominació.
3. La Generalitat, en cas que el territori d’una denominació superi
els límits de Catalunya, exerceix les facultats de gestió i control sobre les actuacions dels òrgans de la denominació relatives a terrenys i
instal·lacions situats a Catalunya, en els termes que determinen les lleis.
La Generalitat participa en els òrgans de la denominació i en l’exercici
de llurs facultats de gestió.
4. La Generalitat exerceix sobre el seu territori les obligacions de
protecció derivades del reconeixement per la mateixa Generalitat
d’una denominació d’origen o d’una indicació geogràfica protegida.
Les autoritats corresponents col·laboren en la protecció de les denominacions geogràfiques i de qualitat catalanes fora del territori de
Catalunya i davant les corresponents institucions de protecció europees i internacionals.
[Article 129. Dret civil
Correspon a la Generalitat la competència exclusiva en matèria de
dret civil, excepte en les matèries que l’article 149.1.8 de la Constitució
atribueix en tot cas a l’Estat. Aquesta competència inclou la determinació del sistema de fonts del dret civil de Catalunya.]34
34. Aquest article és constitucional interpretat en els termes establerts pel FJ 76 de la
STC 31/2010, del 28 de juny i pel FJ 9 de la STC 137/2010, del 16 de desembre.
Art. 129
ESTATUT D’AUTONOMIA DE CATALUNYA
88
Article 130. Dret processal
Correspon a la Generalitat dictar les normes processals específiques que derivin de les particularitats del dret substantiu de Catalunya.
Article 131. Educació
1. Correspon a la Generalitat, en matèria d’ensenyament no universitari, la competència exclusiva sobre els ensenyaments postobligatoris que no condueixen a l’obtenció d’un títol o una certificació
acadèmica o professional amb validesa a tot l’Estat i sobre els centres
docents en què s’imparteixen aquests ensenyaments.
2. Correspon a la Generalitat, en matèria d’ensenyament no universitari, amb relació als ensenyaments obligatoris i no obligatoris
que condueixen a l’obtenció d’un títol acadèmic o professional amb
validesa a tot l’Estat i amb relació als ensenyaments d’educació infantil,
la competència exclusiva que inclou:
a) La regulació dels òrgans de participació i consulta dels sectors
afectats en la programació de l’ensenyament en el seu territori.
b) La determinació dels continguts educatius del primer cicle de
l’educació infantil i la regulació dels centres en què s’imparteix aquest
cicle, i també la definició de les plantilles del professorat i de les titulacions i les especialitzacions de la resta del personal.
c) La creació, el desenvolupament organitzatiu i el règim dels centres públics.
d) La inspecció, l’avaluació interna del sistema educatiu, la innovació, la recerca i l’experimentació educatives i també el garantiment
de la qualitat del sistema educatiu.
e) El règim de foment de l’estudi, de beques i d’ajuts amb fons
propis.
f) La formació permanent i el perfeccionament del personal docent i dels altres professionals de l’educació i l’aprovació de directrius
d’actuació en matèria de recursos humans.
g) Els serveis educatius i les activitats extraescolars complementàries amb relació als centres docents públics i als centres docents privats
sostinguts amb fons públics.
Art. 130
89
TÍTOL IV. DE LES COMPETÈNCIES
h) Els aspectes organitzatius dels ensenyaments en règim no
presencial adreçats a l’alumnat d’edat superior a la d’escolarització
obligatòria.
3. En allò que no regula l’apartat 2 i amb relació als ensenyaments
a què fa referència el dit apartat, correspon a la Generalitat, respectant
els aspectes essencials del dret a l’educació i a la llibertat d’ensenyament en matèria d’ensenyament no universitari i d’acord amb el que
disposa l’article 149.1.30 de la Constitució, la competència compartida
que inclou en tot cas:
a) La programació de l’ensenyament, la seva definició i l’avaluació
general del sistema educatiu.
b) L’ordenació del sector de l’ensenyament i de l’activitat docent
i educativa.
c) L’establiment dels plans d’estudi corresponents, incloent-hi
l’ordenació curricular.
d) El règim de foment de l’estudi, de beques i d’ajuts estatals.
e) L’accés a l’educació i l’establiment i la regulació dels criteris
d’admissió i escolarització de l’alumnat als centres docents.
f) El règim de sosteniment amb fons públics dels ensenyaments
del sistema educatiu i dels centres que els imparteixen.
g) Els requisits i les condicions dels centres docents i educatius.
h) L’organització dels centres públics i dels privats sostinguts amb
fons públics.
i) La participació de la comunitat educativa en el control i la gestió
dels centres docents públics i dels privats sostinguts amb fons públics.
j) L’adquisició i la pèrdua de la condició de funcionari o funcionària docent de l’administració educativa, el desenvolupament dels
seus drets i deures bàsics, i també la política de personal al servei de
l’administració educativa.
4. Correspon a la Generalitat, en matèria d’ensenyament no universitari, la competència executiva sobre l’expedició i l’homologació
dels títols acadèmics i professionals estatals.
Art. 131
ESTATUT D’AUTONOMIA DE CATALUNYA
90
Article 132. Emergències i protecció civil
1. Correspon a la Generalitat la competència exclusiva en matèria
de protecció civil, que inclou, en tot cas, la regulació, la planificació i
l’execució de mesures relatives a les emergències i la seguretat civil,
i també la direcció i la coordinació dels serveis de protecció civil, que
inclouen els serveis de prevenció i extinció d’incendis, sens perjudici
de les facultats dels governs locals en aquesta matèria, respectant el
que estableixi l’Estat en exercici de les seves competències en matèria
de seguretat pública.
2. La Generalitat, en els casos relatius a emergències i protecció
civil d’abast superior a Catalunya, ha de promoure mecanismes de
col·laboració amb altres comunitats autònomes i amb l’Estat.
3. Correspon a la Generalitat la competència executiva en matèria
de salvament marítim, en els termes que determini la legislació de
l’Estat.
4. La Generalitat participa en l’execució en matèria de seguretat
nuclear, en els termes que siguin acordats en els convenis subscrits a
aquest efecte i, si s’escau, en les lleis.
Article 133. Energia i mines
1. Correspon a la Generalitat la competència compartida en matèria d’energia. Aquesta competència inclou en tot cas:
a) La regulació de les activitats de producció, emmagatzematge i
transport d’energia, l’atorgament de les autoritzacions de les instal·
lacions que transcorrin íntegrament pel territori de Catalunya i l’exercici de les activitats d’inspecció i control de totes les instal·lacions
existents a Catalunya.
b) La regulació de l’activitat de distribució d’energia que s’acompleixi a Catalunya, l’atorgament de les autoritzacions de les instal·
lacions corresponents i l’exercici de les activitats d’inspecció i control
de totes les instal·lacions existents a Catalunya.
c) El desplegament de les normes complementàries de qualitat dels
serveis de subministrament d’energia.
d) El foment i la gestió de les energies renovables i de l’eficiència
energètica.
Art. 132
91
TÍTOL IV. DE LES COMPETÈNCIES
2. La Generalitat participa, per mitjà de l’emissió d’un informe previ,
en el procediment d’atorgament de l’autorització de les instal·lacions
de producció i transport d’energia que ultrapassen el territori de
Catalunya o si l’energia és objecte d’aprofitament fora d’aquest territori.
3. La Generalitat participa en la regulació i la planificació d’àmbit
estatal del sector de l’energia que afecti el territori de Catalunya.
4. Correspon a la Generalitat la competència compartida sobre
el règim miner. Aquesta competència inclou, en tot cas, la regulació i el
règim d’intervenció administrativa i control de les mines i els recursos
miners que estiguin situats al territori de Catalunya i de les activitats
extractives que s’hi acompleixin.
Article 134. Esport i lleure
1. Correspon a la Generalitat la competència exclusiva en matèria
d’esport, que inclou en tot cas:
a) El foment, la divulgació, la planificació, la coordinació, l’execució, l’assessorament, la implantació i la projecció de la pràctica de
l’activitat física i de l’esport arreu de Catalunya, a tots els nivells socials.
b) L’ordenació dels òrgans de mediació en matèria d’esport.
c) La regulació de la formació esportiva i el foment de la tecnificació i de l’alt rendiment esportiu.
d) L’establiment del règim jurídic de les federacions i els clubs esportius i de les entitats catalanes que promouen i organitzen la pràctica
de l’esport i de l’activitat física en l’àmbit de Catalunya, i la declaració
d’utilitat pública de les entitats esportives.
e) La regulació en matèria de disciplina esportiva, competitiva
i electoral de les entitats que promouen i organitzen la pràctica esportiva.
f) El foment i la promoció de l’associacionisme esportiu.
g) El registre de les entitats que promouen i organitzen la pràctica
de l’activitat física i esportiva amb seu social a Catalunya.
h) La planificació de la xarxa d’equipaments esportius de Catalunya i la promoció de la seva execució.
Art. 134
ESTATUT D’AUTONOMIA DE CATALUNYA
92
i) El control i el seguiment medicoesportiu i de salut dels practicants de l’activitat física i esportiva.
j) La regulació en matèria de prevenció i control de la violència en
els espectacles públics esportius, respectant les facultats reservades a
l’Estat en matèria de seguretat pública.
k) El garantiment de la salut dels espectadors i de les altres persones implicades en l’organització i l’acompliment de l’activitat física
i esportiva, i també de la seguretat i el control sanitaris dels equipaments esportius.
l) El desenvolupament de la recerca científica en matèria esportiva.
2. La Generalitat participa en entitats i organismes d’àmbit estatal,
europeu i internacional que tinguin per objecte el desenvolupament
de l’esport.
3. Correspon a la Generalitat la competència exclusiva en matèria
de lleure, que inclou en tot cas el foment i la regulació de les activitats
que s’acompleixin al territori de Catalunya i el règim jurídic de les
entitats que tinguin per finalitat l’acompliment d’activitats de lleure.
4. La Generalitat participa en entitats i organismes d’àmbit estatal,
europeu i internacional que tinguin per objecte el desenvolupament
del lleure.
Article 135. Estadística
1. Correspon a la Generalitat la competència exclusiva sobre estadística d’interès de la Generalitat, que inclou en tot cas:
a) La planificació estadística.
b) L’organització administrativa.
c) La creació d’un sistema estadístic oficial propi de la Generalitat.
2. La Generalitat participa i col·labora en l’elaboració d’estadístiques d’abast supraautonòmic.
Article 136. La funció pública i el personal al servei
de les administracions públiques catalanes
Correspon a la Generalitat, en matèria de funció pública, respectant el principi d’autonomia local:
Art. 135
93
TÍTOL IV. DE LES COMPETÈNCIES
a) La competència exclusiva sobre el règim estatutari del personal
al servei de les administracions públiques catalanes i sobre l’ordenació
i l’organització de la funció pública, salvant el que disposa la lletra b.
b) La competència compartida per al desenvolupament dels principis ordenadors de l’ocupació pública, sobre l’adquisició i la pèrdua
de la condició de funcionari, les situacions administratives i els drets,
els deures i les incompatibilitats del personal al servei de les administracions públiques.
c) La competència exclusiva, en matèria de personal laboral, per a
l’adaptació de la relació de llocs de treball a les necessitats derivades
de l’organització administrativa i sobre la formació d’aquest personal.
Article 137. Habitatge
1. Correspon a la Generalitat la competència exclusiva en matèria
d’habitatge, que inclou en tot cas:
a) La planificació, l’ordenació, la gestió, la inspecció i el control de
l’habitatge d’acord amb les necessitats socials i d’equilibri territorial.
b) L’establiment de prioritats i objectius de l’activitat de foment de
les administracions públiques de Catalunya en matèria d’habitatge i
l’adopció de les mesures necessàries per a assolir-los, tant amb relació
al sector públic com al privat.
c) La promoció pública d’habitatges.
d) La regulació administrativa del comerç referit a habitatges i
l’establiment de mesures de protecció i disciplinàries en aquest àmbit.
e) Les normes tècniques, la inspecció i el control sobre la qualitat
de la construcció.
f) Les normes sobre l’habitabilitat dels habitatges.
g) La innovació tecnològica i la sostenibilitat aplicable als habitatges.
h) La normativa sobre conservació i manteniment dels habitatges
i la seva aplicació.
2. Correspon a la Generalitat la competència sobre les condicions
dels edificis per a la instal·lació d’infraestructures comunes de telecomunicacions, radiodifusió, telefonia bàsica i altres serveis per cable,
respectant la legislació de l’Estat en matèria de telecomunicacions.
Art. 137
ESTATUT D’AUTONOMIA DE CATALUNYA
94
[Article 138. Immigració
1. Correspon a la Generalitat en matèria d’immigració:
a) La competència exclusiva en matèria de primer acolliment de
les persones immigrades, que inclou les actuacions sociosanitàries i
d’orientació.
b) El desenvolupament de la política d’integració de les persones
immigrades en el marc de les seves competències.
c) L’establiment i la regulació de les mesures necessàries per a la
integració social i econòmica de les persones immigrades i per a llur
participació social.
d) L’establiment per llei d’un marc de referència per a l’acolliment
i la integració de les persones immigrades.
e) La promoció i la integració de les persones retornades i l’ajuda
a aquestes, i l’impuls de les polítiques i les mesures pertinents que en
facilitin el retorn a Catalunya.
2. Correspon a la Generalitat la competència executiva en matèria d’autorització de treball als estrangers la relació laboral dels quals
s’acompleixi a Catalunya. Aquesta competència, que s’exerceix necessàriament en coordinació amb la que correspon a l’Estat en matèria
d’entrada i residència d’estrangers, inclou:
a) La tramitació i la resolució de les autoritzacions inicials de treball per compte propi o aliè.
b) La tramitació i la resolució dels recursos presentats amb relació als expedients a què fa referència la lletra a i l’aplicació del règim
d’inspecció i sanció.
3. Correspon a la Generalitat la participació en les decisions de
l’Estat sobre immigració que tinguin una transcendència especial per
a Catalunya i, en particular, la participació preceptiva prèvia en la
determinació del contingent de treballadors estrangers mitjançant els
mecanismes que estableix el títol V.]35
35. Aquest article és constitucional interpretat en els termes establerts pel FJ 83 de la
STC 31/2010, del 28 de juny i pel FJ 9 de la STC 137/2010, del 16 de desembre.
Art. 138
95
TÍTOL IV. DE LES COMPETÈNCIES
Article 139. Indústria, artesania, control metrològic
i contrastació de metalls
1. Correspon a la Generalitat la competència exclusiva en matèria
d’indústria, salvant el que estableix l’apartat 2. Aquesta competència
inclou, en tot cas, l’ordenació dels sectors i dels processos industrials
a Catalunya, la seguretat de les activitats, de les instal·lacions, dels
equips, dels processos i dels productes industrials i la regulació de
les activitats industrials que puguin produir impacte en la seguretat
o la salut de les persones.
2. Correspon a la Generalitat la competència compartida sobre la
planificació de la indústria, en el marc de la planificació general de
l’economia.
3. Correspon a la Generalitat la competència exclusiva en matèria
d’artesania.
4. Correspon a la Generalitat la competència executiva en matèria
de control metrològic.
5. Correspon a la Generalitat la competència executiva en matèria
de contrastació de metalls.
Article 140. Infraestructures del transport i de les comunicacions
1. Correspon a la Generalitat la competència exclusiva sobre ports,
aeroports, heliports i altres infraestructures de transport al territori
de Catalunya que no tinguin la qualificació legal d’interès general.
Aquesta competència inclou en tot cas:
a) El règim jurídic, la planificació i la gestió de tots els ports i
aeroports, instal·lacions portuàries i aeroportuàries, instal·lacions marítimes menors, estacions terminals de càrrega en recintes portuaris i
aeroportuaris i altres infraestructures de transport.
b) La gestió del domini públic necessari per a prestar el servei,
especialment l’atorgament d’autoritzacions i concessions dins dels
recintes portuaris o aeroportuaris.
c) El règim econòmic dels serveis portuaris i aeroportuaris, especialment les potestats tarifària i tributària i la percepció i la recaptació
de tota mena de tributs i gravàmens relacionats amb la utilització de
la infraestructura i del servei que presta.
Art. 140
ESTATUT D’AUTONOMIA DE CATALUNYA
96
d) La delimitació de la zona de serveis dels ports o els aeroports
i la determinació dels usos, els equipaments i les activitats complementàries dins del recinte del port o l’aeroport o de les altres infraestructures de transport, respectant les facultats del titular del domini
públic.
2. La Generalitat participa en els organismes d’abast supraautonòmic que exerceixen funcions sobre les infraestructures de transport
situades a Catalunya que són de titularitat estatal.
3. La qualificació d’interès general d’un port, un aeroport o una
altra infraestructura de transport situats a Catalunya requereix l’informe previ de la Generalitat, que pot participar en la seva gestió, o
assumir-la, d’acord amb el que estableixen les lleis.
4. Correspon a la Generalitat la participació en la planificació i la
programació de ports i aeroports d’interès general, en els termes que
determini la normativa estatal.
5. Correspon a la Generalitat la competència exclusiva sobre la seva
xarxa viària en tot l’àmbit territorial de Catalunya, i també la participació en la gestió de la xarxa de l’Estat a Catalunya, d’acord amb el que
estableix la normativa estatal. Aquesta competència inclou en tot cas:
a) L’ordenació, la planificació i la gestió integrada de la xarxa viària
de Catalunya.
b) El règim jurídic i financer de tots els elements de la xarxa viària
dels quals és titular la Generalitat.
c) La connectivitat dels elements que integren la xarxa viària de
Catalunya entre ells o amb altres infraestructures del transport o altres
xarxes.
6. Correspon a la Generalitat, en matèria de xarxa ferroviària, la
competència exclusiva amb relació a les infraestructures de les quals
és titular i la participació en la planificació i la gestió de les infraestructures de titularitat estatal situades a Catalunya, d’acord amb el que
estableixi la normativa estatal.
7. Correspon a la Generalitat, d’acord amb la normativa de l’Estat,
la competència executiva en matèria de comunicacions electròniques,
que inclou en tot cas:
Art. 140
97
TÍTOL IV. DE LES COMPETÈNCIES
a) Promoure l’existència d’un conjunt mínim de serveis d’accés
universal.
b) La inspecció de les infraestructures comunes de telecomunicacions i l’exercici de la potestat sancionadora corresponent.
c) La resolució de conflictes entre operadors de radiodifusió que
comparteixin múltiplexs la cobertura dels quals no ultrapassi el territori de Catalunya.
d) La gestió del registre d’instal·ladors d’infraestructures comunes de telecomunicacions i del registre de gestors de múltiplexs
l’àmbit dels quals no ultrapassi el territori de Catalunya.
Article 141. Joc i espectacles
1. Correspon a la Generalitat la competència exclusiva en matèria
de joc, apostes i casinos, si l’activitat s’acompleix exclusivament a
Catalunya, incloent-hi en tot cas:
a) La creació i l’autorització de joc i apostes i llur regulació, i també la regulació de les empreses dedicades a la gestió, l’explotació i
la pràctica d’aquestes activitats o que tenen per objecte la comercialització i la distribució dels materials relacionats amb el joc en
general, incloent-hi les modalitats de joc per mitjans informàtics i
telemàtics.
b) La regulació i el control dels locals, les instal·lacions i els equipaments utilitzats per a acomplir aquestes activitats.
c) La determinació, en el marc de les seves competències, del règim
fiscal sobre l’activitat de joc de les empreses que l’acompleixen.
2. L’autorització de noves modalitats de joc i apostes d’àmbit estatal, o bé la modificació de les existents, requereix la deliberació a la
Comissió Bilateral Generalitat - Estat que estableix el títol V i l’informe
previ determinant de la Generalitat.
3. Correspon a la Generalitat la competència exclusiva en matèria
d’espectacles i activitats recreatives, que inclou, en tot cas, l’ordenació
del sector, el règim d’intervenció administrativa i el control de tota
mena d’espectacles en espais i locals públics.
Art. 141
ESTATUT D’AUTONOMIA DE CATALUNYA
98
Article 142. Joventut
1. Correspon a la Generalitat la competència exclusiva en matèria
de joventut, que inclou en tot cas:
a) El disseny, l’aplicació i l’avaluació de polítiques, plans i programes destinats a la joventut.
b) La promoció de l’associacionisme juvenil, de les iniciatives de
participació de la gent jove, de la mobilitat internacional i del turisme
juvenil.
c) La regulació, la gestió, la intervenció i la policia administrativa
d’activitats i instal·lacions destinades a la joventut.
2. Correspon a la Generalitat la subscripció d’acords amb entitats internacionals i la participació en aquestes en col·laboració amb
l’Estat o de manera autònoma, si ho permet la normativa de l’entitat
corresponent, i en tot cas la tramitació de documents atorgats per
entitats internacionals que afectin persones, instal·lacions o entitats
amb residència a Catalunya, respectant la legislació de l’Estat.
Article 143. Llengua pròpia
1. Correspon a la Generalitat de Catalunya la competència exclusiva en matèria de llengua pròpia, que inclou, en tot cas, la determinació
de l’abast, els usos i els efectes jurídics de la seva oficialitat, i també la
normalització lingüística del català.
2. Correspon a la Generalitat i també al Conselh Generau d’Aran la
competència sobre la normalització lingüística de l’occità, denominat
aranès a l’Aran.
Article 144. Medi ambient, espais naturals i meteorologia
1. Corresponen a la Generalitat la competència compartida en matèria de medi ambient i la competència per a l’establiment de normes
addicionals de protecció. Aquesta competència compartida inclou en
tot cas:
a) L’establiment i la regulació dels instruments de planificació
ambiental i del procediment de tramitació i aprovació d’aquests instruments.
Art. 142
99
TÍTOL IV. DE LES COMPETÈNCIES
b) L’establiment i la regulació de mesures de sostenibilitat, fiscalitat
i recerca ambientals.
c) La regulació dels recursos naturals, de la flora i la fauna, de la
biodiversitat, del medi ambient marí i aquàtic si no té per finalitat
la preservació dels recursos pesquers marítims.
d) La regulació sobre prevenció en la producció d’envasos i embalatges en tot llur cicle de vida, des que es generen fins que passen a
ésser residus.
e) La regulació sobre prevenció i correcció de la generació de residus amb origen o destinació a Catalunya i sobre la gestió i el trasllat
d’aquests i llur disposició final.
f) La regulació en la prevenció, el control, la correcció, la recuperació i la compensació de la contaminació de sòl i subsòl.
g) La regulació i la gestió dels abocaments efectuats en les aigües
interiors de Catalunya, i també dels efectuats en les aigües superficials i
subterrànies que no passen per una altra comunitat autònoma. En tot
cas, dins del seu àmbit territorial, correspon a la Generalitat la competència executiva sobre la intervenció administrativa dels abocaments
en les aigües superficials i subterrànies.
h) La regulació de l’ambient atmosfèric i de les diverses classes de
contaminació d’aquest, la declaració de zones d’atmosfera contaminada i l’establiment d’altres instruments de control de la contaminació,
amb independència de l’administració competent per a autoritzar
l’obra, la instal·lació o l’activitat que la produeixi.
i) La regulació del règim d’autorització i seguiment de l’emissió
de gasos d’efecte hivernacle.
j) La promoció de les qualificacions relatives a productes, activitats,
instal·lacions, infraestructures, procediments, processos productius o
conductes respectuosos amb el medi.
k) La prevenció, la restauració i la reparació de danys al medi ambient, i també el règim sancionador corresponent.
l) Les mesures de protecció de les espècies i el règim sancionador.
2. Correspon a la Generalitat, en matèria d’espais naturals, la competència exclusiva que, respectant el que disposa l’article 149.1.23 de
Art. 144
ESTATUT D’AUTONOMIA DE CATALUNYA
100
la Constitució, inclou, en tot cas, la regulació i la declaració de les
figures de protecció, delimitació, planificació i gestió d’espais naturals
i d’hàbitats protegits situats a Catalunya.
3. La Generalitat, en el cas dels espais naturals que ultrapassen
el territori de Catalunya, ha de promoure els instruments de col·
laboració amb altres comunitats autònomes per a crear, delimitar,
regular i gestionar aquests espais.
4. La declaració i la delimitació d’espais naturals dotats amb un
règim de protecció estatal requereix l’informe preceptiu de la Comissió
Bilateral Generalitat - Estat. Si l’espai està situat íntegrament al territori de Catalunya, la gestió correspon a la Generalitat.
5. Correspon a la Generalitat l’establiment d’un servei meteorològic propi, el subministrament d’informació meteorològica i climàtica,
incloent-hi el pronòstic, el control i el seguiment de les situacions meteorològiques de risc, i també la recerca en aquests àmbits i l’elaboració
de la cartografia climàtica.
6. La Generalitat exerceix les seves competències per mitjà del Cos
d’Agents Rurals, competents en la vigilància, el control, la protecció,
la prevenció integral i la col·laboració en la gestió del medi ambient.
Els membres d’aquest cos tenen la condició d’agents de l’autoritat i
exerceixen funcions de policia administrativa especial i policia judicial,
en els termes que estableix la llei.
Article 145. Mercats de valors i centres de contractació
Correspon a la Generalitat la competència compartida en matèria de mercats de valors i centres de contractació situats a Catalunya.
Aquesta competència inclou en tot cas:
a) La creació, la denominació, l’autorització i la supervisió dels
mercats de valors i dels sistemes organitzats de negociació.
b) La regulació i les mesures administratives d’execució sobre organització, funcionament, disciplina i règim sancionador de les societats
rectores de mercats de valors.
c) El control de l’emissió, l’admissió, la suspensió, l’exclusió i
l’establiment de requisits addicionals d’admissió dels valors que es
Art. 145
101
TÍTOL IV. DE LES COMPETÈNCIES
negocien exclusivament en aquests mercats, i també la inspecció i el
control.
d) L’acreditació de les persones i de les entitats per a ésser membres
d’aquests mercats.
e) L’establiment de les fiances que han de constituir els membres
de les borses de valors en garantia de les operacions pendents de liquidació.
Article 146. Mitjans de comunicació social i serveis de contingut
audiovisual
1. Correspon a la Generalitat, en matèria de serveis de ràdio i televisió, i també de qualsevol altre servei de comunicació audiovisual:
a) La competència exclusiva sobre l’organització de la prestació
del servei públic de comunicació audiovisual de la Generalitat i dels
serveis públics de comunicació audiovisual d’àmbit local, respectant
la garantia de l’autonomia local.
b) La competència compartida sobre la regulació i el control dels
serveis de comunicació audiovisual que utilitzin qualsevol dels suports
i de les tecnologies disponibles dirigits al públic de Catalunya, i també
sobre les ofertes de comunicació audiovisual, si es distribueixen al
territori de Catalunya.
2. Correspon a la Generalitat la competència compartida en matèria de mitjans de comunicació social.
3. La Generalitat ha de fomentar el pluralisme lingüístic i cultural
de Catalunya en els mitjans de comunicació social.
Article 147. Notariat i registres públics
1. Correspon a la Generalitat de Catalunya, en matèria de notaries
i de registres públics de la propietat, mercantils i de béns mobles, la
competència executiva que inclou en tot cas:
a) El nomenament dels notaris i els registradors de la propietat,
mercantils i de béns mobles, per mitjà de la convocatòria, l’administració i la resolució de les oposicions lliures i restringides i dels
concursos, que ha de convocar i portar a terme fins a la formalització
dels nomenaments. Per a la provisió de les notaries i dels registres, els
candidats han d’ésser admesos en igualtat de drets i han d’acreditar el
Art. 147
ESTATUT D’AUTONOMIA DE CATALUNYA
102
coneixement de la llengua i del dret catalans en la forma i amb l’abast
que estableixen l’Estatut i les lleis.
b) La participació en l’elaboració dels programes d’accés als cossos
de notaris i registradors de la propietat, mercantils i de béns mobles
d’Espanya, als efectes de l’acreditació del coneixement del dret català.
c) L’establiment de les demarcacions notarials i registrals, incloent-hi la determinació dels districtes hipotecaris i dels districtes
de competència territorial dels notaris.
d) El nomenament de notaris arxivers de protocols de districte i la
guarda i custòdia dels llibres de comptadoria d’hipoteques.
2. Correspon a la Generalitat la competència exclusiva en matèria
de règim dels recursos sobre la qualificació dels títols o les clàusules
concretes en matèria de dret català que s’hagin d’inscriure en un registre de la propietat, mercantil o de béns mobles de Catalunya.
3. Correspon a la Generalitat, en el marc de la regulació general,
la competència executiva en matèria de Registre Civil, incloent-hi el
nomenament dels seus encarregats, interins i substituts, l’exercici amb
relació a aquests de la funció disciplinària, i també la provisió dels
mitjans humans i materials necessaris per a l’exercici de les funcions.
Aquests encarregats han d’acreditar el coneixement de la llengua catalana i del dret català en la forma i amb l’abast que estableixen l’Estatut
i les lleis.
Article 148. Obres públiques
1. Correspon a la Generalitat la competència exclusiva en matèria
de les obres públiques que s’executen al territori de Catalunya i que no
han estat qualificades d’interès general ni afecten una altra comunitat
autònoma. Aquesta competència inclou en tot cas la planificació, la
construcció i el finançament de les obres.
2. La qualificació d’interès general requereix l’informe previ de la
Generalitat. La Generalitat participa en la planificació i la programació
de les obres qualificades d’interès general, d’acord amb el que disposa la
legislació de l’Estat i segons el que estableix el títol V d’aquest Estatut.
3. Correspon a la Generalitat la gestió dels serveis públics de
la seva competència als quals quedin afectades o adscrites totes les
Art. 148
103
TÍTOL IV. DE LES COMPETÈNCIES
obres públiques que no siguin d’interès general. En el supòsit de
les obres qualificades d’interès general o que afecten una altra comunitat autònoma, es poden subscriure convenis de col·laboració
per a la gestió dels serveis.
Article 149. Ordenació del territori i del paisatge, del litoral
i urbanisme
1. Correspon a la Generalitat en matèria d’ordenació del territori i
del paisatge la competència exclusiva, que inclou en tot cas:
a) L’establiment de les directrius d’ordenació i gestió del territori,
del paisatge i de les actuacions que hi incideixen.
b) L’establiment i la regulació de les figures de planejament territorial i del procediment per a tramitar-les i aprovar-les.
c) L’establiment i la regulació de les figures de protecció d’espais
naturals i de corredors biològics, d’acord amb el que estableix l’article
144.2.
d) Les previsions sobre emplaçaments de les infraestructures i els
equipaments de competència de la Generalitat.
e) La determinació de mesures específiques de promoció de l’equilibri territorial, demogràfic, socioeconòmic i ambiental.
2. La determinació de l’emplaçament d’infraestructures i equipaments de titularitat estatal a Catalunya requereix l’informe de la
Comissió Bilateral Generalitat - Estat.
3. Correspon a la Generalitat, en matèria d’ordenació del litoral,
respectant el règim general del domini públic, la competència exclusiva, que inclou en tot cas:
a) L’establiment i la regulació dels plans territorials d’ordenació i
ús del litoral i de les platges, i també la regulació del procediment de
tramitació i aprovació d’aquests instruments i plans.
b) La gestió dels títols d’ocupació i ús del domini públic maritimoterrestre, especialment l’atorgament d’autoritzacions i concessions i,
en tot cas, les concessions d’obres fixes a la mar, respectant les excepcions que es puguin establir per motius mediambientals en les aigües
costaneres interiors i de transició.
Art. 149
ESTATUT D’AUTONOMIA DE CATALUNYA
104
c) La regulació i la gestió del règim econòmic financer del domini públic maritimoterrestre, en els termes que estableix la legislació
general.
d) L’execució d’obres i actuacions al litoral català que no siguin
d’interès general.
4. Corresponen a la Generalitat l’execució i la gestió de les obres
d’interès general situades al litoral català, d’acord amb el que estableix
l’article 148.
5. Correspon a la Generalitat, en matèria d’urbanisme, la competència exclusiva, que inclou en tot cas:
a) La regulació del règim urbanístic del sòl, que inclou, en tot cas, la
determinació dels criteris sobre els diversos tipus de sòl i els seus usos.
b) La regulació del règim jurídic de la propietat del sòl, respectant
les condicions bàsiques que l’Estat estableix per garantir la igualtat de
l’exercici del dret a la propietat.
c) L’establiment i la regulació dels instruments de planejament i
gestió urbanística, i també de llur procediment de tramitació i aprovació.
d) La política de sòl i habitatge, la regulació dels patrimonis públics de sòl i habitatge i el règim de la intervenció administrativa en
l’edificació, la urbanització i l’ús del sòl i el subsòl.
e) La protecció de la legalitat urbanística, que inclou, en tot cas,
la inspecció urbanística, les ordres de suspensió d’obres i llicències,
les mesures de restauració de la legalitat física alterada, i també la
disciplina urbanística.
6. Correspon a la Generalitat la competència compartida en matèria de dret de reversió en les expropiacions urbanístiques en el marc
de la legislació estatal.
Article 150. L’organització de l’Administració de la Generalitat
Correspon a la Generalitat, en matèria d’organització de la seva
Administració, la competència exclusiva sobre:
a) L’estructura, la regulació dels òrgans i directius públics, el funcionament i l’articulació territorial.
Art. 150
105
TÍTOL IV. DE LES COMPETÈNCIES
b) Les diverses modalitats organitzatives i instrumentals per a l’actuació administrativa.
Article 151. Organització territorial
Correspon a la Generalitat, respectant la garantia institucional que
estableixen els articles 140 i 141 de la Constitució, la competència
exclusiva sobre organització territorial, que inclou en tot cas:
a) La determinació, la creació, la modificació i la supressió dels ens
que configuren l’organització territorial de Catalunya.
b) La creació, la supressió i l’alteració dels termes tant dels municipis com dels ens locals d’àmbit territorial inferior; la denominació,
la capitalitat i els símbols dels municipis i dels altres ens locals; els
topònims, i la determinació dels règims especials.
c) L’establiment per mitjà de llei de procediments de relació entre
els ens locals i la població, respectant l’autonomia local.
Article 152. Planificació, ordenació i promoció de l’activitat
econòmica
1. Correspon a la Generalitat la competència per a la promoció de
l’activitat econòmica a Catalunya.
2. Correspon a la Generalitat la competència compartida sobre
l’ordenació de l’activitat econòmica a Catalunya.
3. La Generalitat pot establir una planificació de l’activitat econòmica en el marc de les directrius que estableixi la planificació general
de l’Estat.
4. Correspon a la Generalitat el desenvolupament i la gestió de la
planificació general de l’activitat econòmica. Aquesta competència
inclou en tot cas:
a) El desplegament dels plans estatals.
b) La participació en la planificació estatal per mitjà dels mecanismes que estableix el títol V.
c) La gestió dels plans, incloent-hi els fons i els recursos d’origen
estatal destinats al foment de l’activitat econòmica, en els termes que
s’estableixin per mitjà de conveni.
Art. 152
ESTATUT D’AUTONOMIA DE CATALUNYA
106
Article 153. Polítiques de gènere
Correspon a la Generalitat la competència exclusiva en matèria de
polítiques de gènere, que, respectant el que estableix l’Estat en exercici
de la competència que li atribueix l’article 149.1.1 de la Constitució,
inclou en tot cas:
a) La planificació, el disseny, l’execució, l’avaluació i el control
de normes, plans i directrius generals en matèria de polítiques per
a la dona, i també l’establiment d’accions positives per a aconseguir
eradicar la discriminació per raó de sexe que s’hagin d’executar amb
caràcter unitari per a tot el territori de Catalunya.
b) La promoció de l’associacionisme de dones que acompleixen
activitats relacionades amb la igualtat i la no-discriminació i de les
iniciatives de participació.
c) La regulació de les mesures i els instruments per a la sensibilització sobre la violència de gènere i per a detectar-la i prevenir-la, i
també la regulació de serveis i recursos propis destinats a aconseguir
una protecció integral de les dones que han patit o pateixen aquest
tipus de violència.
Article 154. Promoció i defensa de la competència
1. Correspon a la Generalitat la competència exclusiva en matèria
de promoció de la competència en els mercats respecte a les activitats
econòmiques que s’exerceixen principalment a Catalunya.
2. Correspon a la Generalitat la competència executiva en matèria
de defensa de la competència en l’exercici de les activitats econòmiques
que alterin o puguin alterar la lliure competència del mercat en un
àmbit que no ultrapassi el territori de Catalunya. Aquesta competència
inclou en tot cas:
a) L’execució en mesures relatives als processos econòmics que
afectin la competència.
b) La inspecció i l’execució del procediment sancionador.
c) La defensa de la competència en l’exercici de l’activitat comercial.
3. Correspon a la Generalitat la competència exclusiva sobre l’establiment i la regulació del Tribunal Català de Defensa de la CompeArt. 153
107
TÍTOL IV. DE LES COMPETÈNCIES
tència, com a òrgan independent, amb jurisdicció sobre tot el territori
de Catalunya, al qual correspon en exclusiva tractar de les activitats
econòmiques que s’acompleixin principalment a Catalunya i que alterin o puguin alterar la competència, en els termes que estableixen
els apartats 1 i 2.
Article 155. Propietat intel·lectual i industrial
1. Correspon a la Generalitat de Catalunya la competència executiva en matèria de propietat intel·lectual, que inclou en tot cas:
a) L’establiment i la regulació d’un registre, coordinat amb el de
l’Estat, dels drets de propietat intel·lectual generats a Catalunya o dels
quals siguin titulars persones amb residència habitual a Catalunya;
l’activitat d’inscripció, modificació o cancel·lació d’aquests drets, i
l’exercici de l’activitat administrativa necessària per a garantir-ne la
protecció a tot el territori de Catalunya. La Generalitat ha de comunicar a l’Estat les inscripcions efectuades en el seu registre perquè siguin
incorporades al registre estatal; ha de col·laborar amb aquest registre
i facilitar el bescanvi d’informació.
b) L’autorització i la revocació de les entitats de gestió col·lectiva
dels drets de propietat intel·lectual que actuïn majoritàriament a Catalunya, i també assumir tasques complementàries d’inspecció i control
de l’activitat d’aquestes entitats.
2. Correspon a la Generalitat la competència executiva en matèria
de propietat industrial, que inclou en tot cas:
a) L’establiment i la regulació d’un registre, coordinat amb el de
l’Estat, de drets de propietat industrial de les persones físiques o jurídiques.
b) La defensa jurídica i processal dels topònims de Catalunya aplicats al sector de la indústria.
Article 156. Protecció de dades de caràcter personal
Correspon a la Generalitat la competència executiva en matèria de
protecció de dades de caràcter personal que, respectant les garanties
dels drets fonamentals en aquesta matèria, inclou en tot cas:
Art. 156
ESTATUT D’AUTONOMIA DE CATALUNYA
108
a) La inscripció i el control dels fitxers o els tractaments de dades
de caràcter personal creats o gestionats per les institucions públiques de
Catalunya, l’Administració de la Generalitat, les administracions locals
de Catalunya, les entitats autònomes i les altres entitats de dret públic o
privat que depenen de les administracions autonòmica o locals o que
presten serveis o acompleixen activitats per compte propi per mitjà
de qualsevol forma de gestió directa o indirecta, i les universitats que
integren el sistema universitari català.
b) La inscripció i el control dels fitxers o els tractaments de dades
de caràcter personal privats creats o gestionats per persones físiques
o jurídiques per a l’exercici de les funcions públiques amb relació a
matèries que són competència de la Generalitat o dels ens locals de
Catalunya, si el tractament s’efectua a Catalunya.
c) La inscripció i el control dels fitxers i els tractaments de dades
que creïn o gestionin les corporacions de dret públic que exerceixin
llurs funcions exclusivament en l’àmbit territorial de Catalunya.
d) La constitució d’una autoritat independent, designada pel Parlament, que vetlli per garantir el dret a la protecció de les dades personals
en l’àmbit de les competències de la Generalitat.
Article 157. Publicitat
Correspon a la Generalitat la competència exclusiva sobre la regulació de l’activitat publicitària, sens perjudici de la legislació mercantil
de l’Estat.
Article 158. Recerca, desenvolupament i innovació tecnològica
1. Correspon a la Generalitat, en matèria de recerca científica i
tècnica, la competència exclusiva amb relació als centres i les estructures de recerca de la Generalitat i als projectes que aquesta finança,
que inclou en tot cas:
a) L’establiment de línies pròpies de recerca i el seguiment, el control i l’avaluació dels projectes.
b) L’organització, el règim de funcionament, el control, el seguiment i l’acreditació dels centres i les estructures situats a Catalunya.
c) La regulació i la gestió de les beques i dels ajuts convocats i
finançats per la Generalitat.
Art. 157
109
TÍTOL IV. DE LES COMPETÈNCIES
d) La regulació i la formació professional del personal investigador
i de suport a la recerca.
e) La difusió de la ciència i la transferència de resultats.
2. Correspon a la Generalitat la competència compartida sobre
la coordinació dels centres i les estructures de recerca de Catalunya.
3. Els criteris de col·laboració entre l’Estat i la Generalitat en matèria de política de recerca, desenvolupament i innovació s’han de
fixar en el marc del que estableix el títol V. Així mateix, s’han d’establir els sistemes de participació de la Generalitat en la fixació de
les polítiques que afectin aquestes matèries en l’àmbit de la Unió
Europea i en altres organismes i institucions internacionals.
Article 159. Règim jurídic, procediment, contractació, expropiació i
responsabilitat en les administracions públiques catalanes
1. Correspon a la Generalitat, en matèria de règim jurídic i procediment de les administracions públiques catalanes, la competència
exclusiva en allò que no estigui afectat per l’article 149.1.18 de la Constitució. Aquesta competència inclou:
a) Els mitjans necessaris per a exercir les funcions administratives,
incloent-hi el règim dels béns de domini públic i patrimonials.
b) Les potestats de control, inspecció i sanció en tots els àmbits
materials de competència de la Generalitat.
c) Les normes de procediment administratiu que derivin de les
particularitats del dret substantiu de Catalunya o de les especialitats
de l’organització de la Generalitat.
2. Correspon a la Generalitat la competència compartida en tot
allò relatiu al règim jurídic i el procediment de les administracions
públiques catalanes en allò que no queda inclòs a l’apartat 1.
3. Correspon a la Generalitat, amb relació als contractes de les
administracions públiques de Catalunya:
a) La competència exclusiva sobre organització i competències en
matèria de contractació dels òrgans de les administracions públiques
catalanes i sobre les regles d’execució, modificació i extinció dels contractes de l’Administració, en allò que no estigui afectat per l’article
149.1.18 de la Constitució.
Art. 159
ESTATUT D’AUTONOMIA DE CATALUNYA
110
b) La competència compartida en tot allò que no és atribuït a la
competència exclusiva de la Generalitat per la lletra a.
4. Correspon a la Generalitat, en matèria d’expropiació forçosa, la
competència executiva, en tot cas, per a:
a) Determinar els supòsits, les causes i les condicions en què les
administracions catalanes poden exercir la potestat expropiatòria.
b) Establir criteris de valoració dels béns expropiats segons la naturalesa i la funció social que hagin de complir aquests béns, d’acord
amb la legislació estatal.
c) Crear i regular un òrgan propi per a la determinació del preu
just i fixar-ne el procediment.
5. Correspon a la Generalitat, en matèria de responsabilitat patrimonial, la competència compartida per a establir les causes que poden
originar responsabilitat amb relació a les reclamacions dirigides a la
Generalitat, d’acord amb el sistema general de responsabilitat de totes
les administracions públiques.
6. Les competències de la Generalitat especificades en els apartats 1,
3, 4 i 5 s’han d’exercir respectant el principi d’autonomia local.
Article 160. Règim local
1. Correspon a la Generalitat la competència exclusiva en matèria
de règim local que, respectant el principi d’autonomia local, inclou:
a) Les relacions entre les institucions de la Generalitat i els ens
locals, i també les tècniques d’organització i de relació per a la cooperació i la col·laboració entre els ens locals i entre aquests i l’Administració de la Generalitat, incloent-hi les diverses formes associatives,
mancomunades, convencionals i consorcials.
b) La determinació de les competències i de les potestats pròpies
dels municipis i dels altres ens locals, en els àmbits especificats per
l’article 84.
c) El règim dels béns de domini públic, comunals i patrimonials i
les modalitats de prestació dels serveis públics.
d) La determinació dels òrgans de govern dels ens locals creats
per la Generalitat i el funcionament i el règim d’adopció d’acords
d’aquests òrgans.
Art. 160
111
TÍTOL IV. DE LES COMPETÈNCIES
e) El règim dels òrgans complementaris de l’organització dels ens
locals.
2. Correspon a la Generalitat la competència compartida en tot
allò que no estableix l’apartat 1.
3. Correspon a la Generalitat la competència exclusiva en matèria
de règim electoral dels ens locals que crea, a excepció dels que són
garantits constitucionalment.
Article 161. Relacions amb les entitats religioses
1. Correspon a la Generalitat la competència exclusiva en matèria
d’entitats religioses que acompleixen llur activitat a Catalunya, que
inclou, en tot cas, la regulació i l’establiment de mecanismes de col·
laboració i cooperació per a l’acompliment de llurs activitats en l’àmbit de les competències de la Generalitat.
2. Correspon a la Generalitat la competència executiva en matèria
relativa a la llibertat religiosa. Aquesta competència inclou en tot cas:
a) Participar en la gestió del registre estatal d’entitats religioses amb
relació a les esglésies, les confessions i les comunitats religioses que
acompleixen llur activitat a Catalunya, en els termes que determinin
les lleis.
b) L’establiment d’acords i convenis de cooperació amb les esglésies,
les confessions i les comunitats religioses inscrites en el registre estatal
d’entitats religioses, en l’àmbit de competències de la Generalitat.
c) La promoció, el desenvolupament i l’execució, en l’àmbit de
les competències de la Generalitat, dels acords i dels convenis signats
entre l’Estat i les esglésies, les confessions i les comunitats religioses
inscrites en el registre estatal d’entitats religioses.
3. La Generalitat col·labora en els òrgans d’àmbit estatal que tenen
atribuïdes funcions en matèria d’entitats religioses.
Article 162. Sanitat, salut pública, ordenació farmacèutica
i productes farmacèutics
1. Correspon a la Generalitat, en matèria de sanitat i salut pública,
la competència exclusiva sobre l’organització, el funcionament intern,
l’avaluació, la inspecció i el control de centres, serveis i establiments
sanitaris.
Art. 162
ESTATUT D’AUTONOMIA DE CATALUNYA
112
2. Correspon a la Generalitat l’ordenació farmacèutica, en el marc
de l’article 149.1.16 de la Constitució.
3. Correspon a la Generalitat, en tot cas, la competència compartida en els àmbits següents:
a) L’ordenació, la planificació, la determinació, la regulació i l’execució de les prestacions i els serveis sanitaris, sociosanitaris i de salut
mental de caràcter públic en tots els nivells i per a tots els ciutadans.
b) L’ordenació, la planificació, la determinació, la regulació i l’execució de les mesures i les actuacions destinades a preservar, protegir
i promoure la salut pública en tots els àmbits, incloent-hi la salut
laboral, la sanitat animal amb efectes sobre la salut humana, la sanitat
alimentària, la sanitat ambiental i la vigilància epidemiològica.
c) La planificació dels recursos sanitaris de cobertura pública i la
coordinació de les activitats sanitàries privades amb el sistema sanitari
públic.
d) La formació sanitària especialitzada, que inclou l’acreditació i
l’avaluació de centres; la planificació de l’oferta de places; la participació en l’elaboració de les convocatòries i la gestió dels programes
de formació de les especialitats i les àrees de capacitació específica i
l’expedició de diplomes d’àrees de capacitació específica.
e) El règim estatutari i la formació del personal que presta serveis
en el sistema sanitari públic.
4. La Generalitat participa en la planificació i la coordinació estatal
en matèria de sanitat i salut pública, d’acord amb el que estableix el
títol V.
5. Correspon a la Generalitat la competència executiva de la legislació estatal en matèria de productes farmacèutics.
Article 163. Seguretat privada
Correspon a la Generalitat l’execució de la legislació de l’Estat en
les matèries següents:
a) L’autorització de les empreses de seguretat privada que tenen
llur domicili social a Catalunya i l’àmbit d’actuació de les quals no
ultrapassa el territori de Catalunya.
Art. 163
113
TÍTOL IV. DE LES COMPETÈNCIES
b) La inspecció i la sanció de les activitats de seguretat privada que
s’acompleixen a Catalunya.
c) L’autorització dels centres de formació del personal de seguretat
privada.
d) La coordinació dels serveis de seguretat i investigació privades
amb la Policia de la Generalitat i les policies locals de Catalunya.
Article 164. Seguretat pública
1. Correspon a la Generalitat, en matèria de seguretat pública,
d’acord amb el que disposa la legislació estatal:
a) La planificació i la regulació del sistema de seguretat pública de
Catalunya i l’ordenació de les policies locals.
b) La creació i l’organització de la Policia de la Generalitat - Mossos
d’Esquadra.
c) El control i la vigilància del trànsit.
2. Correspon a la Generalitat el comandament suprem de la Policia
de la Generalitat - Mossos d’Esquadra i la coordinació de l’actuació de
les policies locals.
3. Corresponen a la Generalitat, en el marc de la legislació estatal
sobre seguretat, les facultats executives que li atribueixi l’Estat i en
tot cas:
a) Les funcions governatives sobre l’exercici dels drets de reunió
i manifestació.
b) El compliment de les disposicions per a la conservació de la
natura, del medi ambient i dels recursos hidrològics.
4. La Generalitat participa, per mitjà d’una junta de seguretat
de composició paritària entre la Generalitat i l’Estat i presidida pel
president de la Generalitat, en la coordinació de les polítiques de
seguretat i de l’activitat dels cossos policíacs de l’Estat i de Catalunya,
i també en el bescanvi d’informació en l’àmbit internacional i en les
relacions de col·laboració i auxili amb les autoritats policíaques d’altres països. La Generalitat, d’acord amb l’Estat, ha d’ésser present en
els grups de treball de col·laboració amb les policies d’altres països
en què participi l’Estat.
Art. 164
ESTATUT D’AUTONOMIA DE CATALUNYA
114
5. La Policia de la Generalitat - Mossos d’Esquadra té com a àmbit
d’actuació el conjunt del territori de Catalunya i exerceix totes les
funcions pròpies d’un cos de policia, en els àmbits següents:
a) La seguretat ciutadana i l’ordre públic.
b) La policia administrativa, que inclou la que deriva de la normativa estatal.
c) La policia judicial i la investigació criminal, incloent-hi les diverses formes de crim organitzat i terrorisme, en els termes que estableixin les lleis.
Article 165. Seguretat social
1. Correspon a la Generalitat, en matèria de seguretat social, respectant els principis d’unitat econòmica patrimonial i de solidaritat
financera de la seguretat social, la competència compartida, que inclou:
a) El desplegament i l’execució de la legislació estatal, llevat de les
normes que configuren el règim econòmic.
b) La gestió del règim econòmic de la seguretat social.
c) L’organització i la gestió del patrimoni i dels serveis que integren
l’assistència sanitària i els serveis socials del sistema de la seguretat
social a Catalunya.
d) L’ordenació i l’exercici de les potestats administratives sobre
les institucions, les empreses i les fundacions que col·laboren amb
el sistema de la seguretat social, en les matèries a què fa referència la
lletra c, i també la coordinació de les activitats de prevenció de riscs
laborals que acompleixen a Catalunya les mútues d’accidents de treball
i malalties professionals.
e) El reconeixement i la gestió de les pensions no contributives.
f) La coordinació de les actuacions del sistema sanitari vinculades
a les prestacions de la seguretat social.
2. La Generalitat pot organitzar i administrar, a aquests efectes i
dins del seu territori, tots els serveis relacionats amb les matèries damunt especificades, i exerceix la tutela de les institucions, les entitats
i les fundacions en matèria de sanitat i seguretat social, llevat de l’alta
inspecció, que queda reservada a l’Estat.
Art. 165
115
TÍTOL IV. DE LES COMPETÈNCIES
Article 166. Serveis socials, voluntariat, menors i promoció
de les famílies
1. Correspon a la Generalitat la competència exclusiva en matèria
de serveis socials, que inclou en tot cas:
a) La regulació i l’ordenació de l’activitat de serveis socials, les
prestacions tècniques i les prestacions econòmiques amb finalitat
assistencial o complementàries d’altres sistemes de previsió pública.
b) La regulació i l’ordenació de les entitats, els serveis i els establiments públics i privats que presten serveis socials a Catalunya.
c) La regulació i l’aprovació dels plans i els programes específics
dirigits a persones i col·lectius en situació de pobresa o de necessitat
social.
d) La intervenció i el control dels sistemes de protecció social complementària privats.
2. Correspon a la Generalitat la competència exclusiva en matèria
de voluntariat, que inclou, en tot cas, la definició de l’activitat i la
regulació i la promoció de les actuacions destinades a la solidaritat i
a l’acció voluntària que s’executin individualment o per mitjà d’institucions públiques o privades.
3. Correspon a la Generalitat, en matèria de menors:
a) La competència exclusiva en matèria de protecció de menors,
que inclou, en tot cas, la regulació del règim de la protecció i de les
institucions públiques de protecció i tutela dels menors desemparats,
en situació de risc i dels menors infractors, respectant en aquest darrer
cas la legislació penal.
b) La Generalitat participa en l’elaboració i la reforma de la legislació penal i processal que incideixi en les competències de menors.
4. Correspon a la Generalitat la competència exclusiva en matèria
de promoció de les famílies i de la infància, que inclou en tot cas les
mesures de protecció social i llur execució.
Article 167. Símbols de Catalunya
Correspon a la Generalitat la competència exclusiva sobre la regulació, l’ordenació, la configuració i la preservació dels símbols de
Catalunya, d’acord amb el que estableix aquest Estatut.
Art. 167
ESTATUT D’AUTONOMIA DE CATALUNYA
116
Article 168. Sistema penitenciari
1. Correspon a la Generalitat la competència executiva de la legislació de l’Estat en matèria penitenciària, que inclou en tot cas:
a) La capacitat per a dictar disposicions que adaptin la normativa
penitenciària a la realitat social de Catalunya.
b) La totalitat de la gestió de l’activitat penitenciària a Catalunya,
especialment la direcció, l’organització, el règim, el funcionament, la
planificació i la inspecció de les institucions penitenciàries de qualsevol
tipus situades a Catalunya.
c) La planificació, la construcció i la reforma dels establiments
penitenciaris situats a Catalunya.
d) L’administració i la gestió patrimonial dels immobles i dels
equipaments adscrits a l’Administració penitenciària catalana i de
tots els mitjans materials que li siguin assignats.
e) La planificació i l’organització del treball remunerat de la població reclusa, i també l’execució de les mesures alternatives a la presó
i de les activitats de reinserció.
2. La Generalitat pot emetre informes en el procediment d’atorgament d’indults.
Article 169. Transports
1. Correspon a la Generalitat la competència exclusiva sobre els
transports terrestres de viatgers i mercaderies per carretera, ferrocarril
i cable que transcorrin íntegrament dins el territori de Catalunya, amb
independència de la titularitat de la infraestructura. Aquesta competència inclou en tot cas:
a) La regulació, la planificació, la gestió, la coordinació i la inspecció dels serveis i les activitats.
b) La regulació de la intervenció administrativa per a l’exercici de
les activitats de transport.
c) La regulació del transport urbà i dels serveis de transport discrecional de viatgers en vehicles de turisme.
d) La regulació específica del transport turístic, escolar o de menors, sanitari, funerari, de mercaderies perilloses o peribles i d’altres
Art. 168
117
TÍTOL IV. DE LES COMPETÈNCIES
que requereixin un règim específic, respectant les competències estatals sobre seguretat pública.
e) La regulació d’un sistema de mediació en matèria de transports.
f) La potestat tarifària sobre transports terrestres.
2. La integració de línies o serveis de transport que transcorrin íntegrament per Catalunya en línies o serveis d’àmbit superior requereix
l’informe previ de la Generalitat.
3. La Generalitat participa en l’establiment dels serveis ferroviaris
que garanteixin la comunicació amb altres comunitats autònomes o
amb el trànsit internacional, d’acord amb el que estableix el títol V.
4. Correspon a la Generalitat la competència exclusiva sobre els
centres de transport, logística i distribució localitzats a Catalunya que
inclou:
a) Els centres d’informació i distribució de càrregues.
b) Les estacions de transport per carretera.
5. Correspon a la Generalitat la competència exclusiva sobre els
operadors de les activitats vinculades a l’organització del transport,
la logística i la distribució localitzades a Catalunya.
6. Correspon a la Generalitat la competència exclusiva en matèria
de transport marítim i fluvial que transcorri íntegrament per Catalunya que, respectant les competències de l’Estat en marina mercant
i ports, inclou:
a) La regulació, la planificació i la gestió del transport marítim i
fluvial de passatgers.
b) La intervenció administrativa per la prestació dels serveis i
l’acompliment de les activitats que tinguin relació amb el transport
marítim i fluvial.
c) Els requisits per a l’exercici de l’activitat.
Article 170. Treball i relacions laborals
1. Correspon a la Generalitat la competència executiva en matèria
de treball i relacions laborals, que inclou en tot cas:
a) Les relacions laborals i les condicions de treball.
b) Les polítiques actives d’ocupació, que inclouen la formació
dels demandants d’ocupació i dels treballadors en actiu, i també la
Art. 170
ESTATUT D’AUTONOMIA DE CATALUNYA
118
gestió de les subvencions corresponents. La Generalitat participa en
els plans o les activitats de formació que superin l’àmbit territorial
de Catalunya.
c) Les qualificacions professionals a Catalunya.
d) La intermediació laboral, que inclou la regulació, l’autorització
i el control de les agències de col·locació amb seu a Catalunya.
e) La negociació col·lectiva i el registre dels convenis col·lectius
de treball.
f) Els procediments de regulació d’ocupació i d’actuació administrativa en matèria de trasllats col·lectius entre centres de treball
situats a Catalunya.
g) La prevenció de riscs laborals i la seguretat i la salut en el treball.
h) La potestat sancionadora de les infraccions de l’ordre social, en
l’àmbit de les seves competències.
i) La determinació dels serveis mínims de les vagues que tinguin
lloc a Catalunya.
j) El control de legalitat i, si escau, el registre posterior dels convenis col·lectius de treball de les empreses que acompleixen llur activitat
exclusivament a Catalunya.
k) Els instruments de conciliació, mediació i arbitratge laborals.
l) L’elaboració del calendari de dies festius que ha de regir a tot el
territori de Catalunya.
2. Correspon a la Generalitat la competència executiva sobre la
funció pública inspectora en tot allò que regula aquest article. A aquest
efecte, els funcionaris dels cossos que acompleixen aquesta funció depenen orgànicament i funcionalment de la Generalitat. Per mitjà dels
mecanismes de cooperació que determina el títol V, s’han d’establir
les fórmules de garantia de l’exercici eficaç de la funció inspectora en
l’àmbit social.
Article 171. Turisme
Correspon a la Generalitat la competència exclusiva en matèria de
turisme, que inclou en tot cas:
Art. 171
119
TÍTOL IV. DE LES COMPETÈNCIES
a) L’ordenació i la planificació del sector turístic.
b) La promoció del turisme que inclou la subscripció d’acords amb
ens estrangers i la creació d’oficines a l’estranger.
c) La regulació i la classificació de les empreses i els establiments
turístics i la gestió de la xarxa d’establiments turístics de titularitat de
la Generalitat.
A fi de facilitar la coordinació entre aquests establiments i els
establiments de la xarxa de paradors de l’Estat situats a Catalunya, la
Generalitat participa, en els termes que estableixi la legislació estatal,
en els òrgans d’administració de Paradors de Turisme d’Espanya.
d) La regulació dels drets i els deures específics dels usuaris i els
prestadors de serveis turístics i dels mitjans alternatius de resolució
de conflictes.
e) Els ensenyaments i la formació sobre turisme que no donin dret
a l’obtenció d’un títol oficial.
f) La fixació dels criteris, la regulació de les condicions i l’execució
i el control de les línies públiques d’ajut i de promoció del turisme.
Article 172. Universitats
1. Correspon a la Generalitat, en matèria d’ensenyament universitari, sens perjudici de l’autonomia universitària, la competència exclusiva sobre:
a) La programació i la coordinació del sistema universitari català,
en el marc de la coordinació general.
b) Les decisions de creació d’universitats públiques i l’autorització
de les privades.
c) L’aprovació dels estatuts de les universitats públiques i de les
normes d’organització i funcionament de les universitats privades.
d) La coordinació dels procediments d’accés a les universitats.
e) El marc jurídic dels títols propis de les universitats, d’acord amb
el principi d’autonomia universitària.
f) El finançament propi de les universitats i, si escau, la gestió dels
fons estatals en matèria d’ensenyament universitari.
Art. 172
ESTATUT D’AUTONOMIA DE CATALUNYA
120
g) La regulació i la gestió del sistema propi de beques i ajuts a
la formació universitària i, si escau, la regulació i la gestió dels fons
estatals en aquesta matèria.
h) El règim retributiu del personal docent i investigador contractat
de les universitats i l’establiment de les retribucions addicionals del
personal docent funcionari.
2. Correspon a la Generalitat, en matèria d’ensenyament universitari, sens perjudici de l’autonomia universitària, la competència compartida sobre tot allò a què no fa referència l’apartat 1, que inclou en
tot cas:
a) La regulació dels requisits per a la creació i el reconeixement
d’universitats i centres universitaris i l’adscripció d’aquests centres a
les universitats.
b) El règim jurídic de l’organització i el funcionament de les universitats públiques, incloent-hi els òrgans de govern i de representació.
c) L’adscripció i la desadscripció de centres docents públics o privats per a impartir títols universitaris oficials i la creació, la modificació i la supressió de centres universitaris en universitats públiques, i
també el reconeixement d’aquests centres en universitats privades i la
implantació i la supressió d’ensenyaments.
d) La regulació del règim d’accés a les universitats.
e) La regulació del règim del professorat docent i investigador
contractat i funcionari.
f) L’avaluació i el garantiment de la qualitat i de l’excel·lència
de l’ensenyament universitari, i també del personal docent i investigador.
3. La competència executiva sobre l’expedició dels títols universitaris oficials.
Article 173. Videovigilància i control de so i enregistraments
Correspon a la Generalitat la competència sobre l’ús de la videovigilància i el control de so i enregistraments o altres mitjans anàlegs,
en l’àmbit públic, efectuats per la policia de Catalunya o per empreses
i establiments privats. La Generalitat ha d’exercir aquesta competència
respectant els drets fonamentals.
Art. 173
121
TÍTOL V. DE LES RELACIONS INSTITUCIONALS DE LA GENERALITAT
TÍTOL V
De les relacions institucionals de la Generalitat
CAPÍTOL I
Relacions de la Generalitat amb l’Estat i amb altres
comunitats autònomes
Article 174. Disposicions generals
1. La Generalitat i l’Estat es presten ajuda mútua i col·laboren quan
és necessari per a l’exercici eficaç de les competències respectives i per
a la defensa dels interessos respectius.
2. La Generalitat pot establir amb altres comunitats autònomes
relacions de col·laboració per a la fixació de polítiques comunes, per
a l’exercici eficaç de les seves competències i per al tractament dels
afers d’interès comú, especialment quan tinguin un abast supraterritorial. La Generalitat ha de prestar l’ajuda necessària a les altres
comunitats autònomes per a l’exercici eficaç de llurs competències.
[3. La Generalitat participa en les institucions, els organismes i els
procediments de presa de decisions de l’Estat que afectin les seves competències d’acord amb el que estableixen aquest Estatut i les lleis.]36
SECCIÓ PRIMERA
Col·laboració amb l’Estat
i amb altres comunitats autònomes
Article 175. Instruments de col·laboració entre la Generalitat
i l’Estat
1. La Generalitat i l’Estat, en l’àmbit de les competències respectives, poden subscriure convenis de col·laboració i fer ús dels altres
mitjans de col·laboració que considerin adequats per a acomplir els
objectius d’interès comú.
2. La Generalitat també col·labora amb l’Estat per mitjà dels òrgans
i els procediments multilaterals en els àmbits i els afers d’interès comú.
36. Aquest apartat és constitucional interpretat en els termes establerts pel FJ 111 de la
STC 31/2010, del 28 de juny i pel FJ 2 de la STC 138/2010, del 16 de desembre.
Art. 175
ESTATUT D’AUTONOMIA DE CATALUNYA
122
Article 176. Efectes de la col·laboració entre la Generalitat i l’Estat
1. La participació de la Generalitat en els òrgans i els mecanismes
bilaterals i multilaterals de col·laboració amb l’Estat i amb altres comunitats autònomes no altera la titularitat de les competències que
li corresponen.
2. La Generalitat no queda vinculada per les decisions adoptades
en el marc dels mecanismes multilaterals de col·laboració voluntària
amb l’Estat i amb altres comunitats autònomes respecte a les quals no
hagi manifestat el seu acord.
3. La Generalitat pot fer constar reserves als acords adoptats en el
marc dels mecanismes multilaterals de col·laboració voluntària quan
s’hagin pres sense la seva aprovació.
Article 177. Règim dels convenis entre la Generalitat i l’Estat
1. El règim jurídic dels convenis signats per la Generalitat, pel que
fa a aquesta, ha d’ésser establert per llei del Parlament.
2. Els convenis subscrits entre el Govern de la Generalitat i el Govern de l’Estat s’han de publicar en el Diari Oficial de la Generalitat
de Catalunya en el termini d’un mes a comptar del dia en què se
signen. La data de publicació dels convenis en el Boletín Oficial del
Estado en determina l’eficàcia pel que fa a tercers.
Article 178. Convenis i acords amb altres comunitats autònomes
1. La Generalitat pot subscriure amb altres comunitats autònomes
convenis de col·laboració i acords de cooperació.
2. Els convenis i els acords amb les altres comunitats autònomes
poden acordar, entre altres continguts, la creació d’òrgans mixtos i
l’establiment de projectes, plans i programes conjunts.
3. La subscripció de convenis i acords només requereix l’aprovació
prèvia del Parlament en els casos que n’afectin les facultats legislatives. En els altres casos, el Govern ha d’informar el Parlament de la
subscripció en el termini d’un mes a comptar del dia de la signatura.
4. Els convenis de col·laboració subscrits per la Generalitat amb
altres comunitats autònomes s’han de comunicar a les Corts Generals
i llur vigència comença seixanta dies després d’aquesta comunicació,
llevat que les Corts Generals decideixin que s’han de qualificar com
Art. 176
123
TÍTOL V. DE LES RELACIONS INSTITUCIONALS DE LA GENERALITAT
a acords de cooperació que requereixen l’autorització prèvia a què fa
referència l’article 145.2 de la Constitució.
5. Els convenis i els acords subscrits per la Generalitat amb altres
comunitats autònomes s’han de publicar en el Diari Oficial de la
Generalitat de Catalunya en el termini de quaranta-cinc dies i d’un
mes, respectivament, a comptar del dia en què se signen.
SECCIÓ SEGONA
Participació en institucions i en procediments
de presa de decisions estatals
Article 179. Compareixença de senadors davant el Parlament
Els senadors elegits a Catalunya i els que representen la Generalitat
en el Senat poden comparèixer davant el Parlament a petició pròpia
per a informar sobre llur activitat en el Senat, en els termes que estableix el Reglament del Parlament.
[Article 180. Designació de membres del Tribunal Constitucional
i del Consell General del Poder Judicial
La Generalitat participa en els processos de designació de magistrats del Tribunal Constitucional i de membres del Consell General
del Poder Judicial, en els termes que estableixin les lleis o, si escau,
l’ordenament parlamentari.]37
Article 181. Participació en l’ordenació general de l’activitat
econòmica
La Generalitat participa en l’elaboració de les decisions estatals
que afecten l’ordenació general de l’activitat econòmica en el marc
del que estableix l’article 131.2 de la Constitució.
Article 182. Designació de representants en els organismes
econòmics i socials
1. La Generalitat designa o participa en els processos per a designar
els membres dels òrgans de direcció del Banc d’Espanya, la Comissió
37. Aquest article és constitucional interpretat en els termes establerts pel FJ 113 de la
STC 31/2010, del 28 de juny i pel FJ 8 de la STC 137/2010, del 16 de desembre.
Art. 182
ESTATUT D’AUTONOMIA DE CATALUNYA
124
Nacional del Mercat de Valors i la Comissió del Mercat de les Telecomunicacions, i dels organismes que eventualment els substitueixin, i
també dels altres organismes estatals que exerceixen funcions d’autoritat reguladora sobre matèries de rellevància econòmica i social
relacionades amb les competències de la Generalitat, en els termes que
estableix la legislació aplicable.
2. La Generalitat designa o participa en els processos per a designar
els membres dels organismes econòmics i energètics, de les institucions
financeres i de les empreses públiques de l’Estat la competència dels
quals s’estengui al territori de Catalunya i que no siguin objecte de
traspàs, en els termes que estableix la legislació aplicable.
3. La Generalitat designa o participa en els processos per a designar els membres del Tribunal de Comptes, el Consell Econòmic i Social, l’Agència Tributària, la Comissió Nacional d’Energia,
l’Agència Espanyola de Protecció de Dades, el Consell de Ràdio
i Televisió, dels organismes que eventualment els substitueixin i
dels que es creïn en aquests àmbits, en els termes que estableix la
legislació aplicable.
4. La Generalitat, si la naturalesa de l’ens ho requereix i la seva
seu principal no és a Catalunya, pot sol·licitar a l’Estat la creació de
delegacions territorials dels organismes a què fa referència l’apartat 1.
SECCIÓ TERCERA
La Comissió Bilateral Generalitat - Estat
Article 183. Funcions i composició de la Comissió Bilateral
Generalitat - Estat
[1. La Comissió Bilateral Generalitat - Estat, d’acord amb els principis que estableixen els articles 3.1 i 174, constitueix el marc general i
permanent de relació entre el Govern de la Generalitat i el Govern de
l’Estat als efectes següents:
a) La participació i la col·laboració de la Generalitat en l’exercici
de les competències estatals que afectin l’autonomia de Catalunya.
Art. 183
125
TÍTOL V. DE LES RELACIONS INSTITUCIONALS DE LA GENERALITAT
b) L’intercanvi d’informació i l’establiment, quan escaigui, de mecanismes de col·laboració en les respectives polítiques públiques i els
assumptes d’interès comú.]38
2. Les funcions de la Comissió Bilateral Generalitat - Estat són
deliberar, fer propostes i, si escau, adoptar acords en els casos establerts
per aquest Estatut i, en general, amb relació als àmbits següents:
a) Els projectes de llei que incideixen singularment en la distribució de competències entre l’Estat i la Generalitat.
b) La programació de la política econòmica general del Govern
de l’Estat en tot allò que afecti singularment els interessos i les competències de la Generalitat i sobre l’aplicació i el desenvolupament
d’aquesta política.
c) L’impuls de les mesures adequades per a millorar la col·laboració
entre l’Estat i la Generalitat i assegurar un exercici més eficaç de les
competències respectives en els àmbits d’interès comú.
d) Els conflictes competencials plantejats entre les dues parts i la
proposta, si escau, de mesures per a resoldre’ls.
e) L’avaluació del funcionament dels mecanismes de col·laboració
que s’hagin establert entre l’Estat i la Generalitat i la proposta de les
mesures que permetin millorar-lo.
f) La proposta de la relació d’organismes econòmics, institucions
financeres i empreses públiques de l’Estat en els quals la Generalitat
pot designar representants, i les modalitats i les formes d’aquesta representació.
g) El seguiment de la política europea per a garantir l’efectivitat de
la participació de la Generalitat en els assumptes de la Unió Europea.
h) El seguiment de l’acció exterior de l’Estat que afecti les competències pròpies de la Generalitat.
i) Les qüestions d’interès comú que estableixin les lleis o que plantegin les parts.
38. Aquest apartat és constitucional interpretat en els termes establerts pel FJ 115 de la
STC 31/2010, del 28 de juny, pel FJ 10 de la STC 137/2010, del 16 de desembre i pel FJ 2 de
la STC 138/2010, del 16 de desembre.
Art. 183
ESTATUT D’AUTONOMIA DE CATALUNYA
126
3. La Comissió Bilateral Generalitat - Estat és integrada per un
nombre igual de representants de l’Estat i de la Generalitat. La seva
presidència és exercida de manera alternativa entre les dues parts en
torns d’un any. La Comissió disposa d’una secretaria permanent i pot
crear les subcomissions i els comitès que cregui convenients. La Comissió elabora una memòria anual, que trasllada al Govern de l’Estat
i al Govern de la Generalitat i al Parlament.
4. La Comissió Bilateral Generalitat - Estat es reuneix en sessió
plenària almenys dues vegades l’any i sempre que ho demani una de
les dues parts.
5. La Comissió Bilateral Generalitat - Estat adopta el seu reglament
intern i de funcionament per acord de les dues parts.
CAPÍTOL II
Relacions de la Generalitat amb la Unió Europea
Article 184. Disposició general
La Generalitat participa, en els termes que estableixen aquest Estatut i la legislació de l’Estat, en els afers relacionats amb la Unió Europea
que afectin les competències o els interessos de Catalunya.
Article 185. Participació en els tractats de la Unió Europea
1. La Generalitat ha d’ésser informada pel Govern de l’Estat de les
iniciatives de revisió dels tractats de la Unió Europea i dels processos
de subscripció i ratificació subsegüents. El Govern de la Generalitat i
el Parlament han de dirigir al Govern de l’Estat i a les Corts Generals
les observacions que estimin pertinents a aquest efecte.
2. El Govern de l’Estat pot incorporar representants de la Generalitat a les delegacions espanyoles que participin en els processos de
revisió i negociació dels tractats originaris i en els d’adopció de nous
tractats, en les matèries que afectin les competències exclusives de la
Generalitat.
Article 186. Participació en la formació de les posicions de l’Estat
1. La Generalitat participa en la formació de les posicions de l’Estat
davant la Unió Europea, especialment davant el Consell de Ministres,
Art. 184
127
TÍTOL V. DE LES RELACIONS INSTITUCIONALS DE LA GENERALITAT
en els afers relatius a les competències o als interessos de Catalunya, en
els termes que estableixen aquest Estatut i la legislació sobre aquesta
matèria.
2. La Generalitat ha de participar de manera bilateral en la formació de les posicions de l’Estat en els afers europeus que l’afecten
exclusivament. En els altres casos, la participació es fa en el marc dels
procediments multilaterals que s’estableixin.
3. La posició expressada per la Generalitat és determinant per
a la formació de la posició estatal si afecta les seves competències
exclusives i si de la proposta o la iniciativa europees poden derivar
conseqüències financeres o administratives especialment rellevants
per a Catalunya. En els altres casos, aquesta posició ha d’ésser escoltada per l’Estat.
4. L’Estat ha d’informar la Generalitat de manera completa i actualitzada sobre les iniciatives i les propostes presentades davant la
Unió Europea. El Govern de la Generalitat i el Parlament de Catalunya
han de dirigir al Govern de l’Estat i a les Corts Generals, segons que
correspongui, les observacions i les propostes que estimin pertinents
sobre les dites iniciatives i propostes.
Article 187. Participació en institucions i organismes europeus
1. La Generalitat participa en les delegacions espanyoles davant
la Unió Europea que tractin afers de la competència legislativa de la
mateixa Generalitat, i especialment davant el Consell de Ministres i els
òrgans consultius i preparatoris del Consell i de la Comissió.
2. La participació que estableix l’apartat 1, si es refereix a competències exclusives de la Generalitat, permet, mitjançant acord previ,
exercir la representació i la presidència d’aquests òrgans, d’acord amb
la normativa aplicable.
3. La Generalitat, d’acord amb l’Estat, participa en la designació
de representants en el marc de la representació permanent d’aquest
en la Unió Europea.
4. El Parlament pot establir relacions amb el Parlament Europeu
en àmbits d’interès comú.
Art. 187
ESTATUT D’AUTONOMIA DE CATALUNYA
128
Article 188. Participació en el control dels principis
de subsidiarietat i de proporcionalitat
El Parlament participa en els procediments de control dels principis de subsidiarietat i de proporcionalitat que estableixi el dret de
la Unió Europea amb relació a les propostes legislatives europees si
aquestes propostes afecten competències de la Generalitat.
Article 189. Desenvolupament i aplicació del dret
de la Unió Europea
1. La Generalitat aplica i executa el dret de la Unió Europea en
l’àmbit de les seves competències. L’existència d’una regulació europea
no modifica la distribució interna de competències que estableixen la
Constitució i aquest Estatut.
2. Si l’execució del dret de la Unió Europea requereix l’adopció
de mesures internes d’abast superior al territori de Catalunya que les
comunitats autònomes competents no poden adoptar per mitjà de
mecanismes de col·laboració o coordinació, l’Estat ha de consultar la
Generalitat sobre aquestes circumstàncies abans que s’adoptin les dites
mesures. La Generalitat ha de participar en els òrgans que adoptin
aquestes mesures o, si aquesta participació no és possible, ha d’emetre
un informe previ.
3. En el cas que la Unió Europea estableixi una legislació que substitueixi la normativa bàsica de l’Estat, la Generalitat pot adoptar la
legislació de desenvolupament a partir de les normes europees.
Article 190. Gestió de fons europeus
Correspon a la Generalitat la gestió dels fons europeus en matèries de la seva competència, en els termes que estableixen els articles
114 i 210.
Article 191. Accions davant el Tribunal de Justícia
1. La Generalitat té accés al Tribunal de Justícia de la Unió Europea
en els termes que estableixi la normativa europea.
2. El Govern de la Generalitat pot instar el Govern de l’Estat a
iniciar accions davant el Tribunal de Justícia de la Unió Europea en
defensa dels legítims interessos i competències de la Generalitat. La
Generalitat col·labora en la defensa jurídica.
Art. 188
129
TÍTOL V. DE LES RELACIONS INSTITUCIONALS DE LA GENERALITAT
3. La negativa del Govern de l’Estat a exercir les accions sol·licitades
ha d’ésser motivada i ha d’ésser comunicada immediatament a la Generalitat.
Article 192. Delegació de la Generalitat davant la Unió Europea
La Generalitat pot establir una delegació per a defensar millor els
seus interessos davant les institucions de la Unió Europea.

VICENT
ANDRÉS
ESTELLÉS

ANTOLOGIA POÈTICA

150 POEMES D’AMOR, DE MORT I DE PÀTRIA

Propietats de la pena
El burjassotí
Albades
Record
Cançó de la rosa de paper
Els amants
Demà serà una cançó
Sí (poemes esparsos)
M’aclame a tu
Tot esperant Ulisses
Testament mural
Aquest mar que sabem
Cant de Vicent
Crim
Res no m’agrada tant
Fundacions de la ràbia
Per exemple
Festes bucòliques
L’ofici
Quan em deixen al cementeri i tots se n’hagen anat
Postal
Cançó de bressol
El vi
Professió del vell roder
La vida contada a un nen del veïnat
La mort contada al nen del veïnat
Jocs prohibits
Documentals
Ara pujava el dia
Vida, sinó
Arbres de pols
Coral i monument de pedres en honor dels maulets
Flèrida (1)

16
17
18
18
18
19
19
20
20
21
22
22
23
24
25
25
26
26
27
28
28
29
29
29
30
30
30
31
31
32
32
33
34

6

Canten ocells al dematí al balcó
Goig del carrer
Temps
Cançó de lluna
La collita
Ai, si possible fos
El primer pis, venint del cel era el nostre
Deixa’m que et pense, que t’invente; deixa
Crit i nit
Flèrida (2)
Vítol
Canten els cors en el capvespre
Tot allò que perdura
Show
Avui, que faria sis mesos
És així, si us plau
Peixos per l’aire
Anem anant
Epístola amb segell d’urgència a boqueta nit
L’amic
Post-mortem
Amb un fons subversiu
Corre
Cançons
La mort invicta

34
35
36
37
38
38
39
40
40
41
41
42
42
43
44
44
45
45
46
48
48
49
50
51
51

Poemes sense títol

52

Godella en la poesia d’Estellés

87

Ignasi Pinazo
Ofici permanent a la memòria de Joan Baptista
Peset, que fou afusellat a Paterna el 24 de maig
de 1941
Godella
El Misteri
Animal de records
Coral romput

88

Unitat didàctica

94

Ruta Estellés
Ruta literària per Burjassot

7

89
90
91
92
93

116

8

Josep Vicent López Gil
President del
Taller d’Història Local
de Godella
Aquest és un d’aqueixos papers en blanc davant el qual, els qui escrivim de tant
en tant alguna cosa -sense massa pretensions-, acostumem a tremolar perquè un amic
ens ha demanat unes línees per prologar alguna de les seues obres o, el que encara
és pitjor, per presentar-lo com a autor de l’obra. Menuda l’hem feta. Ara què escric en
aquesta pàgina?
Perquè clar, pensa hom; és a dir qui ha d’escriure, o siga jo, “la primera cosa que
pensarà tothom que el llegesca és: que va a escriure si són amics...!, i amb compte, que
això ho pensaran els benintencionats, d’altres... no tant benintencionats, -que al ramat
del Senyor de tot hi ha-, és molt fàcil que pensen coses fins i tot un poc més lamentables.
Per tant faré el que em correspon, escriure d’allò que conec de l’autor de la present unitat didàctica, tot i que siga amic o, precisament per això, perquè és amic; per
això vaig a fer-ho. Doncs amb algú amb qui no tinguera aqueix lligam, quasi segur li
haguera donat qualsevol raó de les moltes que podem arribar a cultivar els aprenents
de lletraferits.
Antoni i jo ens coneguem...des que portàvem pantalons curts segurament. No, segurament no, segur. Des dels nostres temps a Primària i després al batxillerat al col·legi
de “l’Hogar” a Godella que ambdós, juntament amb molts altres companys, compartíem.
Però no érem massa assidus l’un de l’altre perquè ell és major que jo, -sí ho és, un any
!! - i, per tant, anava un curs per davant de mi i això a l’escola pesa a l’hora de relacionar-se.
A tot això cal afegir, a més, l’amistat fraternal que es tenien els nostres pares i que
els nostres iaios també tenien perquè no debades eren veïns “de paret a paret”, veïns
de bon tracte i de millor fer-se, veïns de seny i de cor, dels que fan que aqueixes relacions de veïnat acaben sent “més que família”. Per tant, només calia deixar fluir aqueixa
sensació que la nostra relació d’amistat, per damunt dels moments puntuals de la vida,
venia molt encarrilada i nosaltres, només havíem de continuar posant el seny i el cor
que d’altres ens havien ensenyat com s’havia de fer i, a més, ho havien fet molt bé.
Al llarg de tots aquests anys que separen els darrers 40 o 45 anys que hi ha entre
aquells en què “l’Hogar”ens veié créixer al sí dels seus murs i hores d’ara, són moltes
les coses que han passat a les nostres vides, algunes les hem passades junts i d’altres
no, però tampoc ha calgut anar un darrere l’ombra de l’altre perquè hem compartit tot el
9

que ens ha abellit en aquests anys i sempre he trobat, he reconegut a l’Antoni de mirar
net, de convenciment amb el que fa, a l’Antoni constant no només en el treball de cada
dia, sinó en el que encara té més virtut, en perseguir els seus somnis.
Crec que sapigué ben aviat que volia dedicar-se a ensenyar i a educar els altres
i, entre els altres va triar primer, els menuts i, després, els adolescents. Molts anys dedicats a formar-se per ser un bon mestre, un bon professor. Formació que com tots els
ensenyats saben no acaba mai i ell és un dels que hi exerceceix perquè té molt clar que
si els xiquets van canviant, els mètodes per arribar-hi no poden ser sempre els mateixos i per això, cal estar sempre en perpètua i contínua formació, obert sempre als nous
coneixements.
Però també, des de ben aviat, adquirí un ferm compromís amb aquesta dissortada
terra i la seua llengua, aleshores amagada, i sempre, per desgràcia, malbaratada; fins i
tot a hores d’ara, després de tants anys de presumpta normalització.
Per tant el binomi professional d’Antoni estava cantat: seria ensenyant, ensenyaria valencià i ensenyaria en valencià. Però quan les eleccions professionals són tan
vocacionals, tan construïdes des dels sentiments, es converteixen en una forma de
viure i d’entendre la vida i per a una persona com Antoni; curiós per conèixer, sensible
als detalls, conreador de les paraules, habitador en el perill quotidià i nogensmenys fent
de cada dia una aventura, arribar a Estellés, -a Vicent Andrés Estellés-, gairebé és una
conseqüència. Podíem dir que formava part de la seua fatum.
No sabria dir amb certesa quans anys fa que Antoni té al poeta de Burjassot com a
un dels seus referents a l’àmbit intel·lectual, sé que molts, -com molta gent també-, però
puc afirmar ser cert que aquesta unitat didàctica que teniu a les vostres mans, és el fruit
d’un procés llarg de convenciment personal sobre la necessitat d’ajudar els xiquets i les
xiquetes a saber llegir i a comprendre a un dels nostres més grans poetes contemporanis, sinó el més gran, i que ell estava, perquè no, en l’obligació moral de fer-ho.
Antoni amb la present unitat didàctica, s’obri de bat a bat unes noves possibilitats
de continuar creixent en el binomi professional que va triar, però no només això, deixa
ben paleses les seues aptituds per aconseguir que les xiquetes i els xiquets des de
l’escola, puguen apreciar que aquesta terra és capaç de parir gent com Vicent Andrés
Estellés, gent que se l’estimava i que enaltia la llengua amb què en aquells temps no
massa llunyans, no els deixaven emplenar un trist ofici o una simple instància.
Des de fa molts anys Antoni no només escriu unitats didàctiques. Entre les coses
que escriu n’hi ha versos, poesies. Jo no seria un bon crític de la seua obra, -no en seria
de cap, la veritat-. Sé que aquelles poesies seues que he llegit, m’han agradat. Però
clar, jo sóc amic.
10

Eva Pilar Sanchis Bargues
Alcaldessa i
Regidora d’Educació
Ajuntament de Godella

Estellés, el nostre poeta

Llegir Estellés, és llegir les paraules d’un poble.
Malauradament als anys que jo estudiava literatura a l’escola, no treballavem este gran poeta, tot i que encara estava viu,
però el vam conèixer gràcies, entre altres coses, al moviment
de la Nova Cançó, així els seus poemes han estat musicats per
grans músics d’aquella època i continuen musicant-se ara.
Esta unitat didàctica pretén que descobrim a Estellés en
les seues diferents vessants, el poeta de l’amor, de la mort, de
l’erotisme, de la quotidianitat i del compromís amb el seu poble
i amb la seua llengua, Estellés és tot això en un única persona.
Estos textos només son un resum per a aproximar-vos a la seua
extensa i magnifica obra, i vos permetran estimar mes la riquesa
de la nostra llengua i de la nostra cultura.
Hem inclòs també informació sobre la Ruta Estellés que ja
es pot visitar a Burjassot i a la qual s’ha adherit l’Ajuntament de
Godella per difondre al nostre poeta més universal.
Descobriu i gaudiu d’Estellés.

11

Lluna Arias Cortina
Regidora de Medi Ambient,
Espai Dona i
Promoció del Valencià
Ajuntament de Burjassot

La millor porta a la poesia

La poesia és des dels principis de la nostra història un vehicle meravellós per a descobrir móns i sentiments que semblaven ocults. No és fàcil endinsar-se en un llenguatge tan ric i tan
diferent d’aquell que usem habitualment. És necessari llegir els
grans poetes i, a poc a poc, anar sentint –la poesia és sentiment,
no comprensió- allò que només ells poden comunicar. Per sort,
per una gran sort, els valencians tenim al nostre abast una de les
millors veus per obrir-nos les portes de la poesia: Vicent Andrés
Estellés. El seu vocabulari pròxim, els seus temes quotidians i
l’incomprable domini del ritme dels seus versos, fan semblar Estellés un “poeta senzill”: llegir-lo és com escoltar una cançó que
ens envolta i ens sedueix. Aprofitem-lo. Aprofitem Estellés per
arribar a la poesia, gaudim de la seua lectura, i després descobrirem l’enorme complexitat de la seua obra.

12

Família de
Vicent Andrés Estellés

Els materials didàctics publicats al voltant de l’obra de Vicent
Andrés Estellés són nombrosos, sobretot durant els anys 2012 i
2013, amb motiu de la declaració del poeta com a escriptor de l’any
2012 per part de l’Acadèmia Valenciana de la Llengua (AVL). I en
l’elaboració d’aquests han participat diverses institucions, associacions, editorials, etc., com ara Escola Valenciana, la Societat Coral
El Micalet, la Universitat d’Alacant, Edicions Bromera i la mateixa
AVL. Però pensem que li hauria fet especial il·lusió aquesta iniciativa
promoguda des dels ajuntaments de Godella i de Burjassot, perquè
es tracta de dues poblacions molt lligades a ell, a la seua obra i al
seu entorn familiar. A Burjassot, on va nàixer l’any 1924, li va dedicar
una part important de la seua obra i, a més a més, continua sent el
lloc de residència dels seus familiars. Quant a Godella, el seu cunyat
–marit de la seua germana Carmen–, Ricardo Puchades, era natural
del poble i la seua tia Milagro –tal com s’anomenava ella–, germana
de sa mare, hi era coneguda perquè durant anys va recórrer els carrers de la població venent xocolate. Una família humil, com li agradava dir a ell (“De pares pobres/ i amb mitges soles,/ a molta honor,/
vindria al món,/ un món humil,/ mes no mesquí.”, Cant de Vicent).
De fet, el nom de Godella i d’alguns dels seus indrets –l’església, l’ermita de Sant Salvador, el secà–, i dels fills i/o veïns més
il·lustres –el pintor Ignasi Pinazo, el tenor Alonso– apareixen repetidament en els seus llibres: Mural del País Valencià, Coral romput,
El tractat de les maduixes i La parra boja (memòries), etc. O fins i
tot, com en el cas del Dr. Peset Aleixandre li’n va dedicar un: l’Ofici
permanent a la memòria de Joan Baptista Peset, que fou afusellat a
Paterna el 24 de maig de 1941 (1979), el qual inclou el seu conegut
poema “Vora el barranc del Carraixet”. A més a més, ací va guanyar,
als 30 anys, la flor natural del Jocs Florals de 1954, que celebraven
el bicentenari de la construcció de l’església de Sant Bertomeu.
Per tant, per a nosaltres és un orgull i una satisfacció que els
ajuntaments i el poble de Burjassot i de Godella honoren i difonguen
l’obra de Vicent Andrés Estellés, no solament amb aquesta iniciativa, sinó també amb altres com ara la Ruta Estellés, que a poc a poc
va estenent-se per les nostres terres com un referent de la nostra
llengua i la nostra cultura.
13

INTRODUCCIÓ
Vicent Andrés Estellés és el poeta valencià més important del segle XX, un dels grans clàssics de la
nostra literatura i un dels més llegits.
La seua obra és extraordinàriament prolífica i d’una qualitat i d’un interés sense pairó. A més la repercussió
pública que va aconseguir Estellés és també molt destacable, sobretot si tenim en compte el context en què
es va produir: en plena postguerra, una època en què la cultura en valencià estava en hores baixes a causa
de la repressió del franquisme, i en què la major part dels valencians era pràcticament analfabeta en la llengua
pròpia. Aquesta circumstància ha motivat dues de les principals característiques de la poesia d’Estellés: la
voluntat testimonial de mostrar descarnadament la realitat que l’envolta i la d’utilitzar una varietat dialectal
entenedora i planera sense grans artificis.
VIATJAR PER LA POESIA DE L’ESTELLÉS AMB PASSAPORT (Marina Vera. Article publicat a L’ILLA –
Revista de Lletres N. 61 de l’hivern de 2012 de l’Editorial Bromera).
En plantejar-me fer aquesta antologia poètica vaig sospesar diferents formes o maneres de fer-la; però si
hi havia una cosa que tenia molt clara era que no seria una antologia de caire clàssic o una antologia on es
presente una selecció de poemes i es facen comentaris literaris, anàlisi de textos, estudis sobre l’estilística,
l’època de l’autor, etc. Volia que fóra, simplement, una selecció de poemes sense que hi haguera cap lligam
que poguera connectar-los.
Per tant aquesta selecció ha sigut feta a l’atzar; però, sempre, tenint en compte els tres pilars fonamentals
i principals de l’evolució estètica del poeta: l’AMOR, la MORT i la PÀTRIA. No he seguit un ordre específic.
He anat col•locant els poemes conforme arribaven a les meus mans, independentment de quin fóra el seu
contingut.
Allò que sí he tingut em compte a l’hora de triar-los ha sigut que el poema m’agradara, m’impactara,
em cridara l’atenció, fóra conegut i, sobre tot, que m’enternira i fóra capaç de despertar al meu interior un
sentiment. És a dir, buscava poemes que em feren sentir bé, que em donaren tranquil•litat, felicitat i un estat
d’enorme pau interior. Volia poemes que m’enriquiren i que em feren ser una persona diferent i distinta amb
molta més capacitat de comprensió, de diàleg i d’enteniment. Alhora hi havia poemes en què em revoltava i
em bullia la sang per sentir-me molt identificat amb els protagonistes dels versos o per haver viscut situacions
molt semblants. En definitiva, cercava POEMES VIUS.
Tota aquesta vivència interior, tota aquesta experiència vital i tot aquest creixement personal que m’han
proporcionat la lectura del nostre gran poeta volia transmetre-se-la als meus alumnes i que, almenys,
pogueren sentir alguna cosa semblant a allò que he viscut o que se’ls despertara el gust per la poesia i la
pogueren entendre i comprendre i la feren servir com a mitjà per tal de poder expressar els seus més íntims
sentiments. Aqueix és el motiu i la raó per què he preparat la Unitat Didàctica que acompanya l’antologia.
La meua intenció principal és fer arribar la poesia de Vicent Andrés Estellés, el fill del forner, els meus
alumnes perquè als seus poemaris fa servir un llenguatge d’aparença planera i fàcil de llegir per als alumnes
per les contínues referències a elements de la quotidianitat, per l’ús de paraules d’àmbit col•loquial i per la
tendència a una poesia d’estil narratiu o prosaic.
Si sumen el seu llenguatge accessible i la gran diversitat de formes i temes trobem que la poesia d’Estellés
és una mina per a treballar la llengua i la literatura en qualsevol etapa educativa
La unitat didàctica pretén esmicolar al màxim els poemes que n’he seleccionat per dur-la endavant per
tal que els alumnes aprofundisquen més en la poesia d’Estellés; la veu del qual és la més intensa i la més
potent que s’ha fet sentir al nostre país en els últims segles, com deia Joan Fuster, i coneguen millor totes
les característiques que el defineixen com el més gran poeta de la nostra llengua perquè la seua poesia ha
de tenir ressò a la consciència de totes les persones que parlem, llegim i escrivim en valencià.
Aquesta unitat és una proposta oberta i flexible perquè el que pretenc és que servisca de punt de partida
per a que els professors n’elaboraren de noves i les oferisquen als seus alumnes, i a nosaltres, per tal d’anar
coneixent millor Estellés i, alhora, poder enriquir-nos els professors en l’intercanvi d’experiències i en el
desenvolupament de noves activitats. És a dir, he intentat posar la poesia d’Estellés més a l’abast de totes
les persones que treballen al món de l’educació.
Tenen 150 poemes per tal de llançar-se a intentar-ho. Des de la meua experiència personal i professional
paga la pena fer-ho. He gaudit un fum elaborant aquesta antologia i és una experiència terapèutica que
recomane a tothom.

14

Poemari

15

PROPIETATS DE LA PENA
Assumiràs la veu d’un poble,
i serà la veu del teu poble,
i seràs per a sempre, poble,
i patiràs, i esperaràs,
i aniràs sempre entre la pols,
et seguirà una polseguera.
I tindràs fam i tindràs set,
no podràs escriure els poemes
i callaràs tota la nit
mentre dormen les teues gents,
i tu sols estaràs despert,
i tu estaràs despert per tots.
No t’han parit per a dormir
et pariren per vetlar
en la llarga nit del teu poble.
Tu seràs la paraula viva,
la paraula viva i amarga.
Ja no existiran les paraules,
sinó l’home assumint la pena
del seu poble, i és un silenci.
Deixaràs de comptar les síl·labes,
de fer-te el nus de la corbata:
seràs un poble, caminant
entre una amarga polseguera,
vida amunt i nacions amunt,
una enaltida condició.
No tot serà, però silenci.
Car diràs la paraula justa,
la diràs en el moment just.
No diràs la teua paraula
amb voluntat d’antologia,
car la diràs honestament,
iradament, sense pensar
en ninguna posterioritat
com no siga la del teu poble.
Potser et maten o potser
se’n riguen, potser et delaten;
tot això són banalitats.
Allò que val és la consciència
De no ser res si no s’és poble.
I tu, greument, has escollit.
Després del teu silenci estricte
camines decididament

16

EL BURJASSOTÍ
I
Si et diguessin a tu l’Estellesí
d’ací vuit a deu segles, ploraries,
pols en la pols, d’agraïment i música,
mes que si ara et declaraven
fill predilecte del teu poble, fill.
Pols en la pols, entre la pols veuries,
-com, el crepuscle, el Russafí la veiala teua terra, els teus carrers, les seues
parets suades per amants anònims,
aquells inicis de jardí, canyars,
la lenta majestat de l’albufera.....
I més: de bon matí, les gents que arriben
en el trenet, a treballar, i diuen
un entrepà dins el saquet, i tant.
		

II

L’Estellesí, car l’Estellés et diuen,
i el teu pare, en oir-ho, ho agraïa,
perquè evocava, fascinat, el món
dels Estellés, orfebres i forners,
republicans de Blasco abans de Blasco
que miraven, amb ràbia i amor
el paretó del Patí de Sant Roc
i es casaven, com Déu vol, amb les filles
dels carlins de més fama en tot el poble,
i a una banda i a l’altra del capçal
dels seu monumental llit de canonge
hi havia una escopeta i un rosari,
i són ja un mite, de prestigi grec,
amb la calenta sang d’un fratricidi.
		

III

Burjassotí millor, si es considera,
i renuncies, ben feliç, al culte,
d’allò que en duien personalitat,
perquè et saps poble, més que res, i poble
entre moreres, sequioles, joncs,
forcats, corbelles i pallisses; poble
de vells camins polsosos i magranes,
amors furtius entre els dacsars, roselles
encara petulants on ja han segat
el forment; et saps poble, i poble que
mira en silenci la ciutat, qui sap
si com una germana o filla o dona
mirant atent què fa i no fa , amb qui va,
amb qui torna, a quina hora arriba a casa.

17

ALBADES
Aquest és el meu poble,
pedra solar.
Damunt d’aquesta pedra
edifique el cant.
Les tristeses, les alegries,
el vi, el sou escàs,
la ceba crua aixafada
amb un colp de puny.
Per on aniria
et recordaria
com fores, com ets:
coets de les nits,
claus de l’alfabet.
Per on aniria
sempre et portaria
tatuat al cor.

RECORD
Braçats d’alfàbregues i nards.
Entre les taules del meu poble
braçats d’alfàbregues i nards,
una dolcesa caminant,
la dolcesa del capaltard.
Entre tots els desenterrats,
el desenterrar de cullera de fusta
que espera l’hora de dinar.
Damunt les lloses del pati
hi ha les petjades caminants
del poble que encenia ciris
a la llibertat.

CANÇÓ DE LA ROSA DE PAPER
Ella tenia una rosa,
una rosa de paper,
d’un paper vell de diari,
d’un diari groc del temps.
Ella volia una rosa,
i un dia se la va fer.
Ella tenia una rosa,
una rosa de paper.
Passaren hivern i estiu,
la primavera també,
també passà la tardor,
dies de pluja i de vent.
I ella tenia la rosa,
una rosa de paper.

18

Va morir qualsevol dia
i l’enterraren després.
Però al carrer on vivia,
però en el poble on visqué,
les mans del poble es passaven
una rosa de paper.
I circulava la rosa,
però molt secretament.
I de mà en mà s’hi passaven
una rosa de paper.
El poble creia altra volta
i ningú no va saber
què tenia aquella rosa,
una rosa de paper.

ELS AMANTS

								 La carn vol carn.
								AUSIÀS MARCH
“No hi havia a València dos amants com nosaltres.
Feroçment ens amàvem des del matí a la nit.
Tot ho recorde mentre vas estenent la roba.
Han passat anys, molts anys, han passat moltes coses.
De sobte encara em pren aquell vent o l’amor
i rodolem per terra entre abraços i besos.
No comprenem l’amor com un costum amable,
com un costum pacífic de compliment i teles
(i que em perdone el cast senyor López – Picó).
Es desperta, de sobte, com un vell huracà,
i ens tomba en terra els dos, ens ajunta, ens empeny.
Jo desitjava, a voltes, un amor educat
i en marxa el tocadiscos, negligentment besant-te,
ara un muscle i després el peçó d’una orella.
El nostre amor és un amor brusc i salvatge,
i tenim l’enyorança amarga de la terra,
d’anar a rebolcons entre besos i arraps.
Què voleu que hi faça! Elemental, ja ho sé.
Ignorem el Petrarca i ignorem moltes coses.
Les Estances de Riba i les Rimas de Bécquer.
Després, tombats en terra de qualsevol manera,
comprenem que som bàrbars, i que això no deu ser,
que no estem en l’edat, i tot això i allò.
No hi havia a València dos amants com nosaltres,
car d’amants com nosaltres en són parits ben pocs.”

DEMÀ SERÀ UNA CANÇÓ

Ab dol, ab gauig, ab mal, ab sanitat.
PERE MARCH

Animal de records, lent i trist animal,
ja no vius, sols recordes. Ja no vius, sols recordes
haver viscut alguna volta en alguna banda.
Felicitat suprema, l’hora d’escriure els versos.
No els versos estellats, apressats, que escrivies,
sinó els versos solemnes —¿solemnes?— del record.
Et permets recordar amb un paisatge i tot:
les butaques del cine, el film que es projectava,
del que no vàreu fer gens de cas, està clar;
i evoques l’Albereda, les granotes del riu,
les carcasses obrint-se en el cel de la fira,
tota València en flames la nit de Sant Josep
mentre féieu l’amor en aquella terrassa.
Animal de records, lent i trist animal,
ara evoques i penses la carn fresca i suau
per on les teues mans o els teus besos anaven,
la glòria d’unes teles alegres i lleugeres,
els cavallons de teules rovellades, la brossa
que creixia, adorable, de sobte, entre unes teules.
Animal de records, lent i trist animal.
19

SÍ (Poemes esparsos)
Si no és alegria
no vull poesia.
Res de res.
Ara tornaria
per aquells carrers.
Per aquelles places,
per aquelles nits.
Et mossegaria
els llavis i els pits,
uns mossos petits.
Ara et diria
que et vull molt més.
Ara tornaria
per aquells carrers.
Ara et faria
un bes innocent,
els llavis, les dents.
Si no és alegria,
no vull poesia.

M’ACLAME A TU
M’aclame a tu mare de Terra sola,
arrape als teus genolls amb ungles brutes,
invoque un nom o secreta consigna,
mare de pols, segrestada esperança.
Mentre el gran foc o la ferocitat
segueix camins, segueix foscos camins,
m’agafe a tu, al que més estimava,
i cante el jorn del matí il·limitat.
El clar camí, el pregon idioma,
un alfabet fosforescent de pedres,
un alfabet sempre amb la clau al pany,
el net destí, la sendera de llum.
Sempre a la nit il·luminat enterc,
un bell futur, una augusta contrada,
Seràs el rent que fa pujar el pa,
seràs el sol i seràs la collita.
Seràs la fe i la medalla oculta,
seràs l’amor i la ferocitat,
seràs la clau que obri tots els panys,
seràs la llum, la llum il·limitada.
Seràs confí on l’aurora comença
seràs forment, escala il·luminada.
Seràs l’ocell i seràs la bandera,
l’himne fecund del retorn de la pàtria,
tot esquinçat de l’emblema que puja,
seràs l’ocell i seràs la bandera.
Jo pujaré piament els graons
i en arribar al terme entonaré
el prec dels vents que em retornaves sempre.
20

TOT ESPERANT ULISSES
Ones que vénen, mar que s’allunya,
tot és ben prop, tot és lluny.
Plors que s’enceten, riures que es moren,
quan creus que tens tot s’esmuny.
Verd el cel i fresc l’estiu,
jove el gran i cec l’altiu,
una taula fa de llit.
Desescric tot el que he escrit!
Un ocell baixa l’amor,
mils d’amors senten l’enyor,
un enyor se sent ferit.
Desescric tot el que he escrit!
Ones que vénen, mar que s’allunya,
tot és ben prop, tot és lluny.
Plors que s’enceten, riures que es moren,
quan creus que tens tot s’esmuny.
Plou de baix i ens mulla el cap;
juga i guanya qui menys sap;
el cor no vol dir el pit.
Desescric tot el que he escrit!
La raó es un moble vell;
manar vol qui duu el martell.
Amb el cap estabornit,
desescric tot el que he escrit!
Ones que vénen, mar que s’allunya,
tot és ben prop, tot és lluny.
Plors que s’enceten, riures que es moren,
quan creus que tens tot s’esmuny.
5 i 5 mai no en fan 10;
una església et marc el preu;
un canó apunta amb el dit.
Desescric tot el que he escrit!
Plora, plora, no hi ha draps;
ben i canta i trenca els plats;
l’estratègia es cou de nit.
Desescric tot el que he escrit!
Ones que vénen, mar que s’allunya,
tot és ben prop, tot és lluny.
Plors que s’enceten, riures que es moren,
quan creus que tens tot s’esmuny.
Que més puc cantar-vos ja?
si la festa no té pa;
el meu cap és un neguit.
Desescric tot el que he escrit!
La tristesa guanya el cant,
l’esperança és un infant,
llibertat: nom imparit.
Desescric tot el que he escrit!

21

TESTAMENT MURAL

.....de la mellor que mai vestís camisa
					
JORDI DE SANT JORDI
El meu nom i el teu nom, escrits en la paret,
en aquella paret plena de cors i rúbriques,
en aquella paret de voluntats darreres,
mentre s’agonitzava de l’amor o la pena;
en aquella paret de la fosca escalena,
entre paraules tendres i paraules obscenes,
paraules que parlaven d’un amor invencible,
paraules que parlaven d’un record en carn viva,
paraules que evocaven les nits de gaudi i pètals,
i la pornografia delirant d’uns dibuixos,
en una convivència que m’agrada pensar.
En aquella paret suada pels amants,
amerada d’amors com un dur matalàs,
en aquella paret de fraccions ardents.
El teu nom i el meu nom feroçment enllaçats
quan també s’enllaçaven les nostres cames, fosca
escaleta que evoque i que no diré on és,
encara que em torturen, encara que em degollen.
El teu nom i el meu nom , ardents, en un arrap
sobre els algeps suats de la paret aquella.
El teu nom i el meu nom arrapats amb les ungles,
Arrapats en la bruta paret de l’escaleta,
amb una voluntat de viure, de perviure,
amb una agonitzant cal·ligrafia dura,
entre coses obscenes i coses delicades,
exclamacions brutals d’un sexe poderós,
notacions ingènues de quadern escolar,
notes sobre la marxa dels esdeveniments,
aquell luxe d’autògrafs autèntics i primaris.
El teu nom i el meu nom, més que escrits, arrapats,
aquell amor, l’amor, amor d’ungles i dents.

AQUEST MAR QUE SABEM
Aquest mar...
Quantes càndides criatures s’enduu
de la ciutat, a l’hora més tènue del capvespre?
Quants nins clamen al bosc llunyaníssim del mar?
Es perderen al mar i ploren, jo ho sé bé.
(Jo sé bé que hi ha dones
en la platja, que prenen amb els dits cada ona
i l’alcen, com si fos un cobertor primíssim
i poguessen trobar el goig íntim del fill).
El mar és com el pati d’un col·legi, un solar,
el cel ample que es veu damunt de la placeta,
sense motos ni guàrdies i sense voravies.
El mar és l’ombra humida del Paradís. El mar...
(Tornarem altre vespre i tot serà distint.
Veuràs tu com Déu fa que tot siga com vols).
22

CANT DE VICENT

De pares pobres
i amb mitges soles,

i ben poc més.
Per les parets

a molta honor,
vindria al món,

unes pintures
de criatures

un món humil,
mes no mesquí.

inesperades:
donzelles llargues,

Recorde, encara,
la casa, clara,

de llargs cabells,
i mariners,

on jo nasquí:
precari, el pis

reblertes sines,
remotes illes,

tenia cuina,
amb una pica

ocells i barques
estranyes canyes.

de pedra vella
i una finestra;

M’excitaria
la fantasia

després hi havia
la galeria

aquell mural
càndid i estrany?

aquella parra
que tant m’agrada,

Després, l’amplària
greu de la sala

sempre evocar;
l’embarronat,

un ambient
de cos present.

corcat, dolent,
i un colomer

I l’adjutori
del dormitori

buit, en desús,
dalt el comú.

on em van fer,
fill de forner,

Plàcides prades
de les teulades,

i em varen traure,
el dia 4

d’això em vindria
la melangia,

de cert setembre,
del càlid ventre.

anys endavant,
i més d’un cant.

Molt festejat
pel veïnat,

El paisatge
l’honren estables,

a poc a poc,
amb llet de pot

comuns, corrals
i fumerals.

i sopes d’all,
em vaig criar.

Per fer més fi,
també algun pi,

Tinc la nostàlgia
d’aquella casa,

i cossiols
d’alegres flors:

del món aquell,
què li hem de fer.

hi ha, de precari,
clavells, geranis,

No em preocupe:
és l’únic luxe

roses intactes
i fulles magnes.

que em puc permetre,
i a fer punyetes.

Al menjador
molta claror

Fou l’any del batre:
l’any 24.
23

CRIM
La soledat del port aquell vespre d’hivern.
En aquell bar mesquí. Tenia els cristalls bruts.
La taula apegalosa. Fumàvem en silenci.
Pel Recatí hi havia les restes d’un navili
fet pols durant la guerra. Emergien uns ferros.
Ningú dels dos pensava, potser, en Baudelaire.
El cel gris, el mar brut. I l’escenografia
habitual del port. La soledat del port.
A Pinedo s’havia ofegat un rector.
No em quedaven diners i allargava el conyac.
Bevia lentament. Recorde el teu genoll.
Tu tenies les cames l’una damunt de l’altra,
i recorde la línia mòrbida d’una cuixa.
I una vaga tristesa. Com si tot fos inútil.
Anàrem a la platja. La soledat, també.
Agonitzava el mar com un vell animal.
Un animal enorme, encara sense nom.
Et pujaves el coll de l’abric. Més silenci.
Es desfeia l’escuma a les meues sabates.
Em vaig girar. Et viu, remotíssima, sola,
més prima dins l’abric. Dins l’abric, dins el fred,
dins el vent que batia el teu cos malencònic.
Et viu més prima i alta. I tanta soledat.
Dempeus, en l’amplitud penosa i solitària,
-els cabells revoltats, la roba revoltada-,
com si esperàssem el cos d’un assassinat.
El cadàver del fill que no havíem tingut,
que no tindríem ja, i potser ja ho sabíem.
Com potser ja sabíem que to s’acabaria
un dia qualsevol, inesperadament.
Com si haguéssem mort ja, o com si ja estiguéssem
els dos morts, a la mort, individualitzats,
morts d’un en un, i junts, sense poder-nos dir
res, la gran soledat, el gran silenci, un fred,
la humitat, els tambors molls del mar retumbant,
unes proporcions lentament planetàries.
Esperant, ja en la mort, l’arribada d’un mort,
d’un conegut incògnit, sabent que això tampoc
no resoldria res. Els teus cabells al vent.
Ens vàrem sentir sols, qui sap si criminals.
Agafàrem el 2, tornàrem a València.
Miraves l’avinguda sense massa interés.
Al peçó d’una orella tenies un prunyó.

24

RES NO M’AGRADA TANT
I

Res no m’agrada tant
com enramar-me d’oli cru
el pimentó torrat, tallat en tires.
Cante, llavors, distret,
raone amb l’oli cru, amb els productes de la terra.
M’agrada molt el pimentó torrat,
mes no massa torrat, que el desgracia,
sinó amb aquella carn mollar que té
en llevar-li la crosta socarrada.
L’expose dins el plat en tongades incitants,
l’enrame d’oli cru amb un pessic de sal
i suque molt de pa,
com fan els pobres,
en l’oli, que té sal i ha pres una sabor del pimentó torrat.
Després, en un pessic
del dit gros i el dit índex, amb un tros de pa,
agafe un tros de pimentó, l’enlaire àvidament,
eucarísticament,
me’l mire en l’aire.
De vegades arribe a l’èxtasi, a l’orgasme.
Cloc els ulls i me’l fot.

FUNDACIONS DE LA RÀBIA

Fes-nos haver tanta fe com volem
						
AUSIÀS MARCH
Lentament edifique i dolorosament
aquest cant, que és un cant, més que d’amor , de ràbia,
d’una ràbia que funda les dinasties bíbliques,
d’una ràbia que crea, més que els versos, els pobles.
És la ràbia d’un poble o la ràbia d’uns pobles
creuats de banda a banda pel senyal de la guerra,
una vida precària, un amor clandestí,
les paraules ocultes cautament als calaixos,
tot allò que no fou possible i és possible,
i hauria estat possible, però no fou possible,
com si ara l’aigua arribàs a l’àtic .
No ens podíem besar si no era ocultament,
i si no ens sorprenga la Moral d’uniforme
i si era la platja la Moral a cavall.
Homes d’ordre vigilen de reüll el que escrius,
els homes que s’han fet grossos en la postguerra.
Hem pecat per això, perquè no se’ns deixava
eixir plenament, amar-nos plenament
amb aquell impudor que la vida demana,
aquell amor capaç de fondre tots els ploms,
rebentar les perilles, deixar el món a fosques.
25

PER EXEMPLE

Entre aquests dos estats és tot lo poble
					
e jo confés ésser d’aquest nombre.
					
AUSIÀS MARCH
Els anys de la postguerra foren uns anys amargs,
com no ho foren abans els tres anys de la guerra,
per a tu, per a mi, per a tants com nosaltres,
per als mateixos homes que varen fer la guerra.
La postguerra era sorda, era amarga i feroç.
No demanava còleres, demanava cauteles,
i demanava pa, medicines, amor.
Anys de cauteles, de precaucions i tactes,
de pactes clandestins, conformitats cruels.
Ens digueren, un dia: la guerra s’ha acabat.
I botàrem els marges i arrencàrem les canyes
i ballàrem alegres damunt tota la vida.
Acabada la guerra, fou allò la postguerra.
S’apagaren els riures estellats en els llavis.
I sobre els ulls caigueren teranyines de dol.
S’anunciaven els pits, punyents, sota les teles.
Un bult d’amor creixia, tenaç a l’entrecuix.
Eren temps de postguerra. S’imposava l’amor;
brutalment s’imposava sobre fam i cauteles.
I fou un amor trist, l’amor brut, esgarrat.
Un sentiment, no obstant, redimí la vilesa
que vàrem perpetrar, innocents i cruels,
plens ja de cap a peus d’obscenitat i de fang.
Res, ja, tenia objecte. La guerra, la postguerra....
I qui sap, al remat? Sols ens calia viure.
I després palpar-nos feroçment, brutalment,
arribàvem a casa i dúiem les mans buides,
i encara ens mirem ara les mans buides a voltes,
i ara sentim l’espant que llavors no sentíem
i plorem per aquella puresa que no fou,
per aquella puresa que mai no hem pogut viure
que no hem pogut tastar en cap de banda, mai.

FESTES BUCÒLIQUES
En una mort inacabable i única
viuràs les morts que has ocasionat,
i en molt constant i seguida hemorràgia
no pagaràs la sang que vas vessar.
L’índex veuràs de la teua mà dreta
d’anomenar un per un els ministres
i de signar sentències de mort,
foscos decrets, nacionals tenebres.
El funeral més fúnebre tindràs.
En cap país no et voldrien tenir,
i a l’altre món tampoc trobaràs lloc.
Et tallaran el pas milers de morts
que van morir per decisió teua
i que ni mort et voldran per veí.
26

L’OFICI

					
Lo jorn sencer totstemps sospir.
						
JOAN TIMONEDA
Venies d’una llarga família de forners
i a tu t’agradaria ser forner, com els teus,
i entrar feixos de llenya,de pinassa en el forn,
i fer el rent, en caure el dia, com el feien,
i a mitjanit anar al forn per a pastar,
creuar amb una ràpida ganiveta la pasta,
i escombrar lentament, prendre-li foc al forn,
ficar el cap al forn, aquell infern de flames
que olia intensament als matins del Garbí,
pujar a l’alcavor, aquell calor humit.
I deixar caure el pa, aquell pa cruixidor,
i alegre, a les paneres, i tripular el forn,
fer-li créixer el foc, o fer-li-lo minvar.
Tu series forner, com ho foren els teus.
I al costat del teu pare aprengueres l’ofici,
Nit a nit, dia a dia, i ara en tens enyorança.
Una amarga enyorança per a tota la vida
et creua el pit de banda a banda amb aquell ràpid
senyal de ganiveta que no pots oblidar.
Allò que més t’agrada, d’on et venen els versos,
els arraps en la carn, aquells dies salvatges
quan entraves els feixos de pinassa en el forn.
D’un en un se n’isqueren els difunts,
calladament, entre tombes gràvides,
i es concentraren a la porta del
cementeri, amagant-se entre els xiprers,
i circulaven entre els morts consignes,
subversives consignes ben xifrades,
mentre esperaven l’arribada de
l’enterrament del metge. Però el metge,
dins el taüt, es va apercebre amb pànic,
de la proximitat del cementeri
i la subversió d’aquells clients,
i amb peus i amb els punys trencà la tapa
i se n’anà corrents entre les vinyes,
i no parà fins arribar a Nàquera.

27

QUAN EM DEIXEN AL CEMENTERI I TOTS SE N’HAGEN ANAT
						

A Joan Triadú

Hi haurà més soledat aleshores encara,
car tots se n’aniran a fer les seues coses,
i jo em trobaré sol definitivament,
impossibilitat, completament inerme.
On seran els amics? Jo sentiré el desig
de plorar, i diré -potser- “Mare...” en veu baixa.
El record dels amics, del llum damunt la taula,
el conyac, les converses que mai no s’acabaven,
el crepuscle polsós que puja a les finestres
encenent aquell llum d’aigua dels quatre grams;
els records i el desig pueril de plorar.
On seran el amics? I jo els recordaré,
cadascú pel seu nom i per les seues coses,
mentre vinga la nit, aquella nit primera
de mort al cementeri, de mort sense remei.
Quan arribe la nit, m’hauré mort ja del tot?
(Perdoneu la insistència: seré lliure aleshores?).

POSTAL

D’ells ahunits surt amor, d’algun acte.
          AUSIÀS MARCH

Arbres de l’Albereda, aquella font amable
que sona entre les fulles, el carrer de Colom,
el carrer de Russafa, i enllà el carrer de Xàtiva.
Caminàvem els dos aquell dia d’agost.
Tu duies un gesmil, discreta, en una mà.
Duies un vestit blanc que cenyia el teu cos.
No gosava tocar-te. Et mirava, només,
amb un amor tan gran com la Seu de Mallorca,
un amor cast i humil, un amor religiós,
amb unes ganes de plorar d’agraïment
perquè t’havia dit que et volia i m’havies
contestat que em volies. Irromperen de sobte
les trompetes del jazz, el carrer de Russafa
tan divers dels neons en els establiments,
alegre de teatres, de cafés i de vida.
Tu duies un gesmil en una mà; recorde
com el vares tallar mentre et parlava jo.
En arribar a casa, el duies a la boca.

28

CANÇÓ DE BRESSOL
Jo tinc una Mort petita,
meua i ben meua només.
Com jo la nodresc a ella,
ella em nodreix igualment.
Jo tinc una Mort petita
que trau els peus dels bolquers.
Només tinc la meua Mort
i no necessite res.
Jo tinc una Mort petita,
i és, d’allò meu, el més meu.
Molt més meua que la vida,
amb mi va i amb mi se’n ve.
És la meua ama, i és l’ama
del corral i del carrer
de la llimera i la parra
i la flor del taronger.

EL VI
No podia faltar el vi damunt la taula.
Una solemnitat, un ritu que venia
des de la nit: el vi encenia la taula,
encenia la casa, encenia la vida.
Una vella litúrgia nocturna, inescrutable,
encenia la sang, palpitava en els ulls.
Una solemnitat, un ritu que venia
des de la nit, la nit febril de la caverna.
El vi begut, en casa, a l’hora de menjar.
S’oficiava el vi, lentament i greument.
Parle del vi dels pobres. El vi que ens feia forts.
Un tros de ceba crua, un rosegó de pa,
i un got de vi solemne. Parle del vi dels pobres,
begut solemnement, l’aliment de la còlera,
el vi o sosteniment de l’afany o la ràbia.
El vi de l’esperança, el vi dels sacrificis,
l’esperança rompuda, plantar cara a la vida.

PROFESSIÓ DEL VELL RODER
A mi m’agrada el vi
de les tavernes, el
vi potent del camí.
Ai de mi!
A mi m’agrada el vi
que em tomba d’una empenta
a meitat del camí.
Ai de mi!
A mi m’agrada el vi
de les tavernes, que
m’és un vi i un camí.
Ai de mi!

29

LA VIDA CONTADA A UN NEN DEL VEÏNAT
I llavors, Déu li va donar
la Vida a l’home,
i era tan bella i delicada
que l’home no sabia
què fer amb ella
i sols era feliç dormint.
Al dematí, però,
tornava la congoixa
i li venia aquell
desig enorme de plorar,
i duia als seus braços la Vida
com qui duu un nen de bolquers,
com qui duu un setrill de nitroglicerina...
De vegades la duia com si fos un real
i volia mostrar-la,
però tots en tenien i no li feien cas,
i callava, tristíssim...
Ja t’has menjat el berenar?

LA MORT CONTADA AL NEN DEL VEÏNAT
La Mort venia de vegades,
però mai no se’n volia anar,
car es trobava bé,
allò que es diu ben bé,
ja saps,
com tu quan surts al corral i jugues
amb els pollets i amb els conills
i agafes una pedra verda
i la trenques amb una pedra blanca
i et poses a plorar de sobte
perquè sí, sense cap motiu,
i com ningú no et fa cas
calles,
i després tornes a jugar
amb açò o amb allò...
Mai no se’n va anar, la Mort,
i es va quedar per a sempre amb nosaltres,
la Mort, ja sap

JOCS PROHIBITS
M’agradaria escriure en una andana,
entre els canyissos on estan les cebes,
entre els fesols i les panolles, entre
l’olor calent de les garrofes. Pense
les carabasses al balcó, com pengen
els tomàquets i els alls i les pebreres;
pense els melons per a cap d’any penjats
amb un cordell en un biga. Veig
la teranyina desenvolupant
un tema únic de cristall i música,
i resulte llavors l’home feliç,
encara que m’estiga lleig de dir-ho.

30

DOCUMENTALS
     			
     			
     			
    			
              		

Car sapiats per cert que les disposicions del
món que ara corren, molt són pitjors que hom non
poria expressar, e Déus farà en breu pus terribles
joís que hom no poria pensar ni aesmar.
ARNAU DE VILANOVA

Has viscut plenament i dolorosament
en un temps i un país, has viscut en Europa
uns anys determinats. Ara passen pel·lícules,
documentals d’aquell temps, de tanta misèria.
S’esgarrifen els fills. Sols hi havia la guerra,
les delacions, el tacte de colzes, sols la fam?
Oh sí, també hi havia, com la ceba que grilla,
un amor impensat per a tota la vida:
s’amagava en els cines, en les darreres files;
presumien, els jóvens, agafant-se del braç:
prudentment es soltaven en arribar a casa.
Els besos, els abraços? Oh sí, també n’hi havia,
com hi havia també un sentiment confús
de culpabilitat. I la barbaritat
de sobte es perpetrava, torpe, en un replanell.
Oh sí, tot era trist. Era alegre la vida.
Ara tot és distint. Fan futbol per la tele.

ARA PUJAVA EL DIA
Ara pujava el dia
feixugament com un garrofer
o com una morera.
Tornaven els fills del col·legi
i em sorprenien escrivint.
Experimentava una certa vergonya.
Escriure encara
encara.
He assumit un paper amarg.
l’he assumit perfectament conscient
d’allò que se’m demanava que se m’exigia
procure acomplir el meu deure
escrivint per aquells que no escriuen
parlant per aquells que no parlen encara.
Encara escric

encara.

31

VIDA, SINÓ

							
							

Porc ple de vicis.
JAUME ROIG

Temps de records, et pense, et recorde, t’invente.
M’agradaria escriure la guia de València.
Jo no assenyalaria, com ho fan, llocs il·lustres,
monuments impassibles, les pedres en cos i ànima,
els llibres que tragueren de Sant Miquel dels Reis,
l’amable biblioteca llatina del Magnànim,
sinó els recomanables llocs on tant ens volguérem,
on t’obrires la brusa amostrant-me els teus pits,
on per primera volta et va besar un home,
i aquell home era jo, segons em deies tu,
i tu i jo tan contents, visca València, visca!
Criatura llunyana, criatura en dissabte,
Què seria de tu? Gerswhinn et va cantar,
et va cantar, el pobre, sense saber-ho mai.
Les trompetes de Gerswhinn duien anys anunciant-te,
i el món no tingué mai millor tecnicolor
que quan tu aparegueres, sòlida, bella i verge,
aquell migdia alegre de tendes, fonts, jardins,
i els anuncis de roba íntima de les dones
convertint els solars en consolats d’amor.
Alta, atrevida, esvelta, ens haurem de trobar
un dia qualsevol. Potser hauràs parit
tres o quatre vegades i algun avortament;
potser amb el teu home, cerimoniosament,
prengues el sol plausible del diumenge pel parc.
Potser no ens direm res -què ens hauríem de dir?i jo arribaré a casa, i deixaré que es gele
el dinar en la taula, i t’escriuré un poema
que no tindrà sentit, ja saps, ni cap ni peus,
però evocaré els teus béns, aquells dies,
la teua brusa oberta, la teua boca oberta
davall un bes enorme, apressant, extensíssim,
el primer bes d’un home, mare, que vares rebre.
Oh, la satisfacció instantània del mascle!
Tot és així d’absurd. Tot és així a la fi.
			

ARBRES DE POLS

					
						

Oïu, mortals, oïu grans meravelles.
JOAN BATISTE ANYÉS

Davant el temple de Sant Agustí, paraven
autobusos, tramvies grocs. Evoque una plaça
polsosa, d’arbres trists. Ara tot ha canviat.
Jo recorde un vell patí, i a dins una tartana.
Recorde el passadís, tot pixat, de Sant Pau.
El passadís pudia, de lluny, a l’àcid úric.
La plaça era una plaça polsosa i pobletana.
Més enllà, l’Institut, oh la cultura, mare!
Aquells tramvies grocs; els autobusos blaus,
Bruts de la pols llunyana de Silla i Catarroja.
I baixava una dona, i duia una cistella
i vora riu anava a la Presó Model.

32

CORAL I MONUMENT DE PEDRES EN HONOR DELS MAULETS
Vindicatives llomes, tela de sac, pols,
lloses que ho diuen!
			
Oh puig, oh peix de plata, oh
llum que atorga dons inescrutables al jorn,
oh foc, fogueres, sarments,
				còdols cremats,
		rajoletes,
		cadira!
Obrireu les finestres, el llit revoltat.
Sota la brusa dureu el segell de l’alba.
Dia de pols acumulada,
				dia,
les taules coixes,
		
les portes soltes,
sols romanen les bigues del retaule, sols
resta la pena!
		
Oh la fúria que torna
I refà l’escut.
		
Amb els quatre dits, traça
les quatre barres,
			
barres de sang, de foc!
Anirem com els pelegrins de barba de terra,
Repassarem els rosaris de pinyol d’oliva,
Hissarem entre els rocs de la llum la bandera
		al vent,
		
al vent del món!
Jo us ho dic, companys.
				Albireu les ones
Com un nuu que creix, com un preny de plata.
Jo us ho dic, companys!
				Repetiré sols uns noms.
Dipositaré les pedres una per una a la
porta del temple, me’n tornaré als camins.
A l’alba, a l’alba han de florir les pedres, a l’alba!
Passarà un riu com una mà dolcíssima.
Passarà un vent com una mà plena d’amor,
Amb extremada delicadesa.
Perquè el país renaix, ens espera
amb la pana negra dels diumenges,
amb el tomello al trau.
			
Jo us ho dic, germans.
Creua un peix el jorn.
Pujols de llum! Sota les teles, les tendres
Mamelletes. Falç i martell i puny!
			El país retorna!
33

FLÈRIDA (1)

				
Los qui amau, preneu aquesta cendra.
					
ROIS DE CORELLA
Certes nits, en la fosca, aquell orb trist arriba
al capçal del teu llit i toca, amb les mans trèmules,
les mans balbes, de cec, vacil·lants, el teu cos,
com volent reconéixer una antiga delícia,
i tu, mentrestant, calles, en el llit conjugal,
amb els ulls plens de llàgrimes oberts en la foscor.
Insisteixen les mans, ertes, inútilment.
Queden, al menjador, a la modesta taula,
les restes del sopar; deuen dormir els fills,
com dorm el teu marit al teu costat mateix.
Mussita l’orb un nom, el teu nom, i tu calles;
crema l’aire el teu nom mussitat, mossegat.
En entrar la primera claror per les escletxes,
l’orb lentíssim se’n va, pel passadís, palpant
amargament els murs bíblics de la ciutat.
Nen que agafes la pedra del sòl alegrement:
no penses que al dessota la pedra, atent, roman
un escorpí; no és temps encara, oh nen!, que penses
aqueixes coses: pren la pedra i la paraula
senzillament i pura, sontín-les a la mà,
sospesa-les, alegre, i riu mirant enllà,
car sempre hi ha motiu per a riure, tenint
la pedra, la paraula, a les mans, si fou presa
per nosaltres del sòl -oh nen!-, sempre hi ha en ell
quelcom que ens esperava des d’abans que
								nasquérem.
Somriu sempre amb quelcom a la mà; pensa que
somriem sempre que tenim quelcom en ella....
No ens somriem amb les mans buides: preguntem.
I encara no és vingut el temps de la pregunta.

CANTEN OCELLS AL DEMATÍ AL BALCÓ
Canten ocells al dematí al balcó.
Escolte els becs i l’aleteig constant.
Als cap al tards, de vegades, retornen.
Diria: sóc feliç d’alguna cosa.
No ho gose dir. Potser fóra inexacte.
Senzillament, ara anotava uns fets.
La veu del mar retorna veus d’infants,
veus d’uns infants com perduts dintre un bosc,
en arribar l’acabament del dia.			
34

GOIG DEL CARRER

							

A Isabel

La joia pura del carrer
ens va reblir les mans de tendres grapats d’aigua
i ens rèiem, bovament ens rèiem,
i a tots els músculs era l’aigua viva del goig,
vinguda entre les herbes i les llebres.
Anàvem sense cap motiu,
desitjant bona nit al matrimoni vell
i prement nostres cossos calladament, en veure
aquella jove mare,
donant el pit al fill....
Viure ens era un regal,
un teuladí de fang amb dues plomes pintades de
								fugina,
un cavalcar corsers de cartó, grocs i verds,
com en un sardana de joguet,
fent-nos senyals, dient-nos: Adéu, adéu, amor!
		
Mai no t’oblidaré!
La vida ens era una sorpresa,
una granota viva a la butxaca,
una cúpula enorme de cristall,
un silenci, un desig rabent, un estupor,
un rellotge parat, que Algú ens havia
donat perquè a la fi el poguéssem obrir,
com des de nins volíem,
i no tenia res interessant a dins...
I ens tornarem a riure!
El temps estava en l’aire. I allargàvem les mans
Cercant grapats de temps. Però el temps tampoc no
									era...!
Només era la joia del carrer.
I els crits,
		-Gol! Gol!Dels infants que jugaven
a futbol en sortir de l’escola....
La boira creix com un pus dins un crani.
Dessota els peus, prestigis de tardor.
De sobte, tou en el matí, un fulgor:
brota en el cor de la boira un gerani.

35

TEMPS

					Lo temps és tal que tot animal brut.
					AUSIÀS MARCH
Una guitarra amarga, la guitarra profunda,
pujava didals d’aigua d’un aljub remotíssim,
dies llunyans, amarga guitarra, profunda,
el secà de Paterna, nits de cel ample, grills,
pouava lentament didals d’aigua amargosa,
ressonava la pedra en l’aigua remota,
t’esgarraves la carn, dies salvatges, dies,
una guitarra amarga, la mare agrunsa el fill,
la cadira baixeta, el corral, la figuera,
dalt del pati ballaven amb farolets encesos,
la guitarra profunda, arribaven les ràfegues
d’una música nova dita “la carioca”,
nits de l’horta, les nits, el camí de Godella,
l’Alqueria de Pi, una guitarra amarga,
amarga, amarga, amarga, didals d’aigua d’aljub,
didals d’aigua profunda, la guitarra profunda,
darrere de la murta sonava la guitarra,
mossegaven els cucs les fulles de morera,
nadàveu en la sèquia de Tormos i després
dansàveu damunt l’herba, grotescament dansàveu,
batallons de dacsars arribaven al poble
amb les fulles verdíssimes, després aquell diumenge
va començar la guerra,i va arribar la guerra
plena de camions, pistoles i banderes,
el foc dels sacrilegis, la sang sobre l’asfalt.
“Hijo, me alegraré que al recibo de ésta....”
Una guitarra amarga, la guitarra profunda,
el pare, dret, al carro la nit del bombardeig,
el carro trontollava, nit endins, vers la Bíblia,
s’ha mort el pare, ha mort Antònia, ha mort
Maria, ha mort Antoni, ha mort Joan, ha mort
el Saboner, flotaven les minetes enceses
dins les tassetes d’oli, saps qui s’ha mort?, les llargues
campanes del meu poble que no s’acaben mai
que es planyen lentament, una guitarra amarga
pouava amargament didals d’aigua d’aljub,
un aljub remotíssim, un Parenostre per...,
una guitarra amarga, una guitarra profunda,
s’ha perdut en el pati, estava entre els canyars,
la Sèquia de Montcada com una brau argilós,
Benifaraig, Carpesa, Poble Nou, Borbotó,
Jaume Bru, per l’amor de Déu, no em deixes sol,
els corcons rosegaven les fustes de la taula,
es morí la figuera del corral de ma casa,
ningú no sabrà dir quan o de què es moria,
desesperadament, amargament sonava
una guitarra oculta, la guitarra profunda,
una guitarra amarga, amarga i profundíssima,
i poua didals d’aigua d’un aljub remotíssim.
36

CANÇÓ DE LLUNA
La lluna de la muntanya,
la lluna que més m’agrada!
Ai, com m’agrada la lluna!,
la lluna de la muntanya!
És una lluna molt neta,
és una lluna molt clara.
Com és de clara la lluna,
la lluna de la muntanya!
La lluna de bosc i fageda,
la lluna que ens agermana,
la lluna de creure i creure
i mirar-nos a la cara.
La lluna de la ciutat
és una lluna gastada,
és una lluna molt trista,
és una lluna llunyana.
Qui pot mirar la lluna
amb una mirada franca?
És un luxe innecessari;
Vés a la teua, i a casa.
Si la mires, et fotran
un ganivet per l’espatla,
et robaran la cartera,
la muller i l’esperança.
Però jo pense en la lluna,
la lluna de la muntanya,
i em sé ric d’alguna cosa
que jo no vull dir encara.
Pense en un món on els homes
es miraran cara a cara:
cada paraula que diguen
serà més que una paraula.
Pense en la lluna, la lluna,
la cosa que més m’agrada.
La vida llavors tenia
una gràcia no encetada.
Ai, com m’agrada la lluna,
la lluna de la muntanya!
La lluna de la muntanya,
la lluna que més m’agrada.

37

LA COLLITA

					“E per ço acostumaven los cavallers
				
que quan menjaven, que’ls legissen les
				
històries dels grans fets d’armes que’ls
					
passats havien fets...”
					
PERE III, “Tractat de cavalleria”.
Passen els dies, i pengen
llàgrimes, llàgrimes, llàgrimes.
Passen els dies, i renten
la sang en les tovalles.
Passen els dies, i deixen
silenci i pols per on passen.
Amb el silenci prosperen
llàgrimes, llàgrimes, llàgrimes.
Els greuges i les ofenses,
el repertori de faules.
Passen els dies, i deixen
quallat l’oli de les llànties.
La por en les cantoneres,
la sang rebentant els cànters.
Amor amunt, van i vénen
llàgrimes, llàgrimes, llàgrimes.
Passen els dies, i deixen
caure insults i caure pactes.
Passen el dies, i pengen
les llàgrimes en els arbres.
En els arbres, en el vent,
Llàgrimes, llàgrimes, llàgrimes.

AI, SI POSSIBLE FOS
Ai, si possible fos!
tanta felicitat
com
cap
al teu cor, al teu cor
enormement meravellat
a cada jorn i a cada cosa
que broten al teu pas!
Ai! Si possible fos,
quina felicitat!
Tu o el teu cor, astre sense òrbita,
des de quin món il·luminat?
38

EL PRIMER PIS, VENINT DEL CEL ERA EL NOSTRE
La lluna redola
i el vent sobre el mar.
Brama la vedella,
renilla el cavall.
Jo no sé què fer,
si riure o plorar.
Et recorde, a soles,
amb un davantal.
Els pits se n’eixien
alegres per dalt.
Des de la terrassa
miràvem passar
els núvols, els dies,
la brisa en el blat.
Barana de ferro,
i tu, berenant.
La lluna redola
i el vent sobre el mar.
Brama la vedella,
renilla el cavall.
M’agrada veure’t
amb un davantal
que et feia més nua,
més clara i tendral.
Jo no sé què fer,
si riure o plorar.
Des d’allí s’hi veien
els trens i el solar.
Enormes els besos
i dura la carn.
Dies com aquells
ja no tornaran.
Et recorde, dreta,
amb el davantal;
et recorde en terra,
amb el davantal.
Els xiquets cridaven,
jugant, al solar.
Xiulaven els trens
un poc més avall.

39

DEIXA’M QUE ET PENSE, QUE T’INVENTE; DEIXA
Deixa’m que et pense, que t’invente; deixa
la porta oberta, amor, tota la casa,
deixa obert el balcó sobre la plaça,
deixa el colp dels geranis en la reixa.
Si el rossinyol, en els llorers, es queixa,
si el vent els fulls del calendari passa,
la llima en l’alacena dins la tassa,
la lluna sempre lluna i la mateixa.....
Deixa’m que et mire com volia abans,
deixa’m que et mire sense dir-te res
des del cap, des dels peus, fins a les mans.
Per a mirar-te sense més ni més,
trie els silencis i m’agraden grans,
i els faç estelles amb el bes, després.
Hi ha electricitat, com hi ha uns requeriments
a un ordre, hi ha clàusules vigents i inabatibles,
com hi ha espases llarguíssimes i hi ha cossos inermes,
causes indefensables, i hi ha plaers només,
com hi ha el goig, absolut, que encara es perpetua
i hi ha els actes que moren ràpidament on naixen,
com hi ha un cel i un infern dirimint tots els plets.

CRIT I NIT
						 Consirós cant e planc e plor
						
GUILLEM DE BERGADA
Les famílies de dol per a tota la vida.
La guerra, la postguerra.... Recorde aquella mare
que no li varen dir que el fill havia mort
en el front de Terol: simplement li digueren
“ha desaparegut”. I va passar la guerra
esperant el seu fill. I va acabar la guerra
i esperava el seu fill. I va parar la taula,
li va posar també llençols nous en el llit,
i esperava a la porta. No ha sabut res del fill.
Morí? No s’ha sabut. Sols, desaparegut.
Es va tancar en casa amb pany i clau. Recorde
els seus crits. Els veïns tocaven a la porta,
i no obria la porta. On estava el seu fill?
Si fou mort, on fou mort? Oh, coses de la guerra!
Qui va saber això! Les famílies de dol
per a tota la vida. La guerra, la postguerra......

40

FLÈRIDA (2)

				
No sent, ne veig, ne oig ne conec res.
					
PERE TORROELLA
Hi ha un orb, les mans del qual et saben de memòria,
coneixen de memòria les sinuositats
amables del teu cos, els febrils llocs secrets,
coneixen el volum dur de la teua sina
i saben com extraure-li tota la música,
com en aquella frase, llarguíssima, mortal,
de certa simfonia -recorda’t- de Beethoven.
Tu li telefonaves i quedàveu d’acord;
a les quatre en el Goya, o si no l’Ideal,
o si no l’Espanyol en casos d’emergència,
per més que l’Avenida era molt més propici
a certes naturals expansions que diuen.
Eixies vacil·lant del cine; t’agafaves
a la paret. Després, venia l’avinguda,
aquell vent de la mar, la humitat de la nit.
En arribar al pati de la casa on vivies,
t’havies recobrat, i hom et diria invicta.
Aquells besos darrers, aquells grapats darrers,
agafant febrilment, tenaçment, amb les ungles,
el dia, l’ardent dia que se n’anava ja.
Hi ha un orb, les mans del qual et saben de memòria,
Coneixen el volum dur de la teua sina
i la fusta suau de la teua cintura.
Sembla que et busca encara en l’aire o la ceguesa,
Insegur sense tu, amb les mans imprecises.
Les mans, aquelles mans, les mans que no retroben
i en va intenten, a voltes, reconstruir, a penes,
efímers, els volums de l’amor, un amor.

VÍTOL

				
					

A nostres precs Ell ou d’orella sorda
AUSIÀS MARCH

Ho interrompé la guerra tot. “Abans de la guerra....”
“En començar la guerra...” “Fou després de la guerra...”
Fou després de la guerra quan ens vàrem conéixer.
Si no fos per la guerra, potser tu seguiries
encara en el teu poble, potser jo en el meu poble.
Ixquérem de la guerra com si fos d’una cova,
Amb les mans agafades, fins i tot innocents.
Dúiem senyals secrets de la guerra: els callàvem.
No volíem parlar de la guerra; ens parlaven
de la guerra. “La guerra...” Fugíem pels carrers,
t’agafava amb les mans per la cintura, alçant-te
dos pams damunt la terra: em besaves en l’aire.
Hi havia, lluny, la guerra, una altra guerra encara.
Parlàvem de pel·lícules i menjàvem pel·lícules,
i ens besàvem els dos igual que en les pel·lícules,
i pensàvem la vida igual que les pel·lícules;
i xafàvem les corfes de cacau i tornàvem
amargament a casa, a l’amarg menjador.
“Ho vàrem perdre tot, comprén?, durant la guerra....”

41

CANTEN ELS CORS EN EL CAPVESPRE
Canten els cors en el capvespre.
En el capvespre sona el bosc.
De no sé quines serralades
rodola el càntic com un tro.
Cançons del cor en el capvespre.
Remors de mar al caragol.
Les empaitades oliveres,
a l’horitzó quiet i sol.
(Arbres de sobte fets estelles;
el clam s’escampa com un Sol...)
Remors de pluja o de donzelles
-la més petita perd el cor-.
Corren les nines i les llebres.
-la més petita perd el cor-.
Hi ha remor de fulles fredes
quan es desclou el cor del tro.
S’enfuig el bosc en el capvespre,
capvespre avall es perd el cor...
I una sardana de donzelles
obre de sobte el gira-sol!

TOT ALLÒ QUE PERDURA
I qui pensava en Déu? “No pensaves en Déu?”
Pensava en tantes coses. No t’ho sabria dir.
Era precís pensar en Déu expressament?
Era precís pensar literalment en Déu?
En tot cas crec que Déu ho comprenia tot.
Feia la vista grossa, si es pot parlar així.
Ara ens calia eixir. Eixir de tot allò.
Déu esperava sempre. Ens esperava sempre.
Amargament amarg, ho comprenia tot.
Tancava els ulls, pregava tensament per nosaltres.
Amb els ulls apretats i els llavis apretats.
Déu no es desentenia. Ho comprenia tot.
Déu ens volia lliures. Ens volia amb el gust
de la vida en la boca. Ens volia amb l’amor
a la vida en els ulls, en les mans, en les dents.
Després, ja parlaríem. Ja parlaria Déu.
Ara ens volia amants, elementals i plens.
Tenia tot l’horror de la guerra, les guerres.
Li creixen les ungles com els creixen als morts.
Unes ungles duríssimes dels hòmens de la Bíblia.
42

SHOW

						En la cortina de silenci un tall...
						
JOAN BAPTISTA ROIG
Sonaven les trompetes per damunt de la vida,
sonaven les trompetes per sobre la misèria,
sonaven les trompetes entre totes les fonts,
les trompetes lascives, les trompetes vibrants,
les trompetes que allarguen els rius vora la pena.
Sonaven les trompetes als Jardins del Real
i el cel estava ple de trompetes llunyanes
i una electricitat vaga hi havia en l’aire
i érem al centre d’un vertigen poderós,
i ballàvem els dos entre dones que cusen
i altres que fan jerseis i altres que no fan res
i els infants que donaven molles de pa als coloms,
i ballàvem els dos aquell vals miserable,
el teu cos ple de vels, ple de vels successius,
i ningú no escoltava les trompetes vibrants
car per ningú sonaven, sinó per a nosaltres,
que volàvem, ballàvem, mentre les gents tornaven
a fer les seues coses, brodar inicials,
a fer els seus jerseis, donar molles de pa
els infants als coloms, se’ns enduia la vida,
sonaven les trompetes per damunt de la vida,
sonaven les trompetes entre totes les fonts,
les trompetes lascives, les trompetes captives,
les trompetes darrere dels forrellats dels càrcers,
les trompetes que allarguen els rius vora la pena,
la impura i bruta pena, la pena dels amants,
dels amants sense un cèntim, dels amants en un banc
dels Jardins del contemplant com les dones
cosien o bé feien els seus tranquils projectes,
satisfet el baix ventre, i els infants s’acostaven
als coloms amb les molles de pa, trèmulament,
les trompetes que allarguen la pena com un riu.

43

AVUI, QUE FARIA SIS MESOS
Ara, que és ben de nit, filla meua, voldria
netejar-me bé els ulls, ja saps, amb aigua i sal,
rentar-me bé els ulls i llavar-me les mans,
refregant-les després en un rastell ben aspre,
filla meua, i posar-me darrerament a escriure’t,
així, senzillament, com qui es menja una poma,
com qui es rasca un genoll, com qui xiula al capvespre,
tot així, filla meua, ací, en aquest racó
de la casa, la casa en silenci, la casa
sense tu, filla meua. Ja no sé què et vull dir,
jo no sé si et vull dir quelcom, jo no sé res,
jo només sé que vull parlar amb tu, romandre
així, tota la nit, tota la nit, tota
la nit, aquesta nit sense tu, filla meua,
oh quina nit més gran, ja saps: la nit dels homes.
I ací estic, i t’escric paraules, coses i coses, coses,
no sé ben bé què són. Altres vegades tinc
el desig d’agafar un paper i esgarrar-lo,
sense adonar-me’n massa, pensant en tu, com si
el veiés, filla meua, en qualsevulla banda,
mentrestant van caient papers, trossos menuts
de paper, no sé, coses. Ara faria això,
trencaria papers, trencaria paraules,
cada vegada fent els trossos més menuts,
més petits, petitíssims, oh i més petits encara,
deixant-los caure al sòl, per damunt dels taulells,
i així una hora i una altra, tota la nit així,
tota la vida, tota la nit. Tota la Nit...

ÉS AIXÍ, SI US PLAU
-Toc toc.
-Qui és?
-La Mort.
La Mort ve descalça;
quan se’n va duu socs
que van fent
cloc... cloc... cloc... cloc...
-Toc toc.
-Qui és?
-Toc toc.
-Qui és?
-Toc toc.
-Qui és?
-Toc toc.
- Qui és?
Qui és?
Qui és?
...cloc... cloc... cloc... cloc ...
44

PEIXOS PER L’AIRE

						
Com fórem del cel exiliats...
						
ANTONI CANALS
Tots els amors que dic, han anat fent l’amor,
són ara l’amor únic. Tots els amors, les vides,
tots els noms que n he dit, ja l’amor sense nom,
gloriosament anònim, amargament anònim,
si es vol l’amor assumpte de la seua misèria,
de la seua conscient misèria, de l’incendi.
Mai no serà cap plàcid record: serà una empenta,
el pubis contra el pubis, una empenta afanyosa.
L’amor s’ha fet solemne, s’ha fet un ritu greu,
una formalitat. Mire, des de l’altura
del dia i l’any aquells adorables tossals,
cossos, noms, dies, fúria. Tota la vida, amor,
fins trobar la forma suprema de l’amor,
oh tu omplis els dies com un got d’aigua clara
com si abans de conéixer-nos mai hi hagués hagut dies,
com si abans de conéixer-nos no haguéssem existit.
Has obert la finestra i mires al carrer.
Des d’on escric et mire i m’agrada mirar-te.
Pares la taula; allargues el cos sobre la taula.
Des d’on escric et mire, i m’agrada mirar-te.
De costat, en el llit, traus els comptes del dia,
Resols un crucigrama, i dorms, dorms llargament,
mentre et pense, t’invente, et recorde, et retorne,
omplis els meus papers com m’has omplit la vida,
amb una voluntat lluminosa de viure,
com un cànter ple d’aigua de Nàquera o de Serra
o com un taronger febril de Marxuquera.

ANEM ANANT
I després de tot, la Mort.
		Quina sort!
Coll de figa i morro tort.
Tartanes negres que vénen
tartanes negres que van.
M’agradaven les fogueres
en la nit de Sant Joan.
Ai!
Totes les vinyes enceses,
Ningú les pot apagar.
M’he deixat la clau en casa
i ara ja no puc entrar.
La Mort es un llapassa
que no para de pujar
Ai!
M’agrada veure qui passa.
M’agrada el pa amb oli i sal.
I després de tot, la Mort.
Quina sort!
Coll de figa i morro tort.

45

EPÍSTOLA AMB SEGELL D’URGÈNCIA A BOQUETA NIT
A SANT VICENT FERRER
Escric sota una lluna amarga com la fel.
(Ja sé que açò que em passa no és res de l’altre món...
Tinc l’ànima coenta com la planta d’un peu.
Em pesen les sabates com si fossen de plom.
No tinc ganes d’escriure, si vols que et parle clar.
Només tinc ganes, ara, de rascar-me els genolls.
M’he assegut un moment mentre es calfa el sopar.
S’ou, baix, la melodia tendra del Limeligth.
Un infant plora i plora en el pis del costat.
La meua dona jau, fa deu dies, al llit.
No tenim ganes de parlar, de dir res.
Per la finestra, oberta, ve l’escàndol dels grills.
He de posar-me a escriure’t, car no hi ha altre remei.
T’escriuen els poetes, i jo sóc un poeta.
Dec d’escriure un poema a Sant Vicent Ferrer.
Açò és tot: ací em tens. Sent que l’ànima em crema,
ací, com un taló ben coent, ben amarg.
L’aire fi de la mar em colpeja l’esquena.
He de dir tot això i allò de “nostra parla”
i he de cantar la teua lucidesa allà a Casp,
i el teu verb ui la teua voluntat unitària
als mapes i l’Església, i el goig dels teus miracles,
i el teu nom com la pedra que cau, de sobte, en l’aigua?
M’afluixaré els cordons -permet- de les sabates.
O em quedaré, dempeus, descalç sobre els taulells.
Diré una lletania de quatre coses clares.
M’esmolaré la llengua, si vols, en un rastell.
Em llavaré les mans amb aigua i sabó.
Em tallaré les ungles ben acuradament.
Mira: he de lluitar. Déu em vol vencedor.
No em dónes, doncs, la pau, car me la vull guanyar.
El cor em creix i em creix, com el pa en l’alvacor,
mentre vaig, vinc i torne. No em dónes, doncs, la pau
ni la serenitat: són un luxe, només,
i no estem per a luxes. Vull anar i tornar
i fer el meu camí, cada jorn, ardentment.
El meu camí, les meues coses, calentes, meues.
Dóna’m lluita, car jo ja posaré el demés.
46

Que en facen les paraules servei concret de pedres
per tirar-les a un riu o tirar-les a un cap.
Deixa’m, així, dempeus: açò, només, et pregue.
Dóna’m lluita, car no vull posar-me a adorar
els ídols imbècils de les paraules, ara
que és el temps d’agafar-les com ganivets o malls.
És el temps d’agafar-les i fer-les foc i flama,
de dir açò i allò clarament i tenaç.
Dóna’m lluita i motius de plany i d’esperança.
Si no tingués què dir, tapa’m la boca amb fang.
No em deixes a la vora de l’ègloga i les dàlies.
No vull trair qui lluita, que passa son o fam.
No em deixes a la vira del riu de les paraules.
Ni vull saber nadar i guardar bé la roba.
Vull llençar-me, de cap, i jugar a les clares.
No em dónes, doncs, la pau. Et demane altra cosa.
Solament que em sostingues ben calent, ben humà.
El camí de la punxa conclou sempre en la rosa.
Jo sóc un entre tants: em sent un entre tants
que agafen el tramvia i ploren, cada jorn,
silenciosament, quasi sense plorar.
Europa em dol i els dies de la seua tristor.
Europa em dol i em dol ben concreta i calenta,
Com un pa que es fa agre de no portar-lo al forn.
Com un pa entre les mantes d’una por inconcreta,
que creix i creix amb tristíssima buidor.
És l’hora de creuar-lo amb una ganiveta,
és l’hora violenta, per fi, de la saó!
És l’hora clara i alta dels cors i els peus oberts.
De dir allò que hi manca. I de dur el pa al forn.
De cremar les paraules i fer, del fum, el llenç
que òmpliga el món, la tarda, altra vegada el món.
És l’hora de parlar clar i ras, Sant Vicent.
(O de seure’s a un còdol i callar ja del tot?)

47

L’AMIC

            				

A Vicent Ventura, quan era a l’exili

Amic del cor, de l’ànima, del fetge,
jo no sé fer rellotges, jo voldria
anar plorant pel boulevard, la boira,
i preguntar-li a Brassens si has dinat.
Enamorats que es palpen en el metro,
pàtries del neon, sonets greixosos,
el baf de col bullida, la nostàlgia,
la llarga escala d’escalons de fusta.
Que estic trist, que et recorde, que no puc,
un ofegat en el bocoi del vi,
músiques de Vivaldi per l’estora.
Torne a la vida miserablement
ple de papers, desistiments, silenci,
amb calcetins de llana tots els dies.

POST-MORTEM
Hi ha dies, hi ha certs dies, ja veus ara,
estic morint-me de tristesa, plore,
pense en tu i et voldria al meu costat:
ara sí que seríem ben feliços.
Tot t’ho perdone, vida meua, tot,
t’ho perdone, ho oblide, res de res,
ara seria el teu amant sol·lícit,
tractaria d’entendre’t, de comprendre’t.
Que em note sol, que toque soledat,
que no puc més, recorde i et recorde,
recorde tot allò que no hem viscut.
Que estic morint-me, que vull viure, que
vull que tornes i prendre’t una mà,
agafar-me a la vida, que m’acabe.

48

AMB UN FONS SUBVERSIU
Ja no hi ha més que això:
mort.
Est, Oest, Sud i
nord.
Mort. Mort només.
Llocs
de
morts.
Uns llarguíssims
rebosts
plens de
morts.
Morts per totes les bandes,
camuflats darrere unes flors.
Un dia,
però,
sorgiran dels seus
llocs,
cauran damunt de les ciutats -un
avalot
de
mortsi ja només hi haurà
això:
morts.
Ells manaran, tindran les seues
Corts,
diran:
“Açò
és dolent i això és
bo”
i donaran faltes i bones.
Però ara esperen als seus llocs.
Esperen l’ordre de llançar-se.
Ha de venir un ordre nou.
L’instauraran els
morts,
de la nit al matí, un dia
qualsevol.
Tot canviarà de dalt a baix:
els vius estarem sotmesos als morts.
Cal,
doncs,
fer-se amics entre els morts.

49

CORRE
Corre
el
sol
com
un
infant
pel
passadís.
Puja el sol com un amant sobre el teu llit,
sobre
el
teu
nu.
Canta el sol com un ocell en el balcó.
Xiula
el
sol
de
bon
matí
com
el
trenet
que
creua
l’horta
i
els canyars.
Tota nua,
nua
i
alta,
dins
la
cambra,
s’alegraven els teus pits,
-caderneres,
passerells
i teuladins,
sargantana
a
la
paret-,
plens
de
sol
de bon matí.

50

CANÇONS
A la vora de la mar
jo t’he dut i t’he posat
com t’he dut i t’he posat
a la meua intimitat.
Adéu, Plaça del Pou.
adéu.
Me’n vaig, no sé
quan tornaré.º
Ai, pouet de l’ermita,
ai coves, ai rajolar,
ai alqueria del Pi.
Adéu.

LA MORT INVICTA
Trontollaven els trens, els miserables trens,
creuant tota la nit, plens de morts, d’ofegats,
amb aquell llum groguenc en totes les finestres,
un estrèpit de ferros, els trens perdent llistons;
els miserables trens que creuaven la nit,
les llomes de la guerra blavoses amb la lluna,
tots els morts de la guerra desenterrats, desfets,
el ventre petulant de la recent casada
entre tanta misèria, entre tant d’estupor,
el melic graciós, el ventre de sis mesos,
tots els morts de la guerra, tots els morts de la terra,
els miserables trens que duien els ferits,
els miserables trens que creuaven la nit
amb un cruixir de ferros i un cruixir de llistons,
benes plenes de sang, aquells pèls plens de sang,
tota la nit rodava el miserable tren
amb tots els llums encesos, sense oli en les rodes,
mudes llomes blavoses sota la lluna,
el ventre de sis mesos, la fam, la por, l’espant.
Un silenci, una pols, l’amarga polseguera.
Tornaven els cadàvers amb els ossos podrits.
Duien les espardenyes esventrades, la sang
en qualls secs, unes mosques, unes mosques grossíssimes.

51

Poemes
Sense
Títol

52

1
He aixecat, mentre escrivia, el cap
i amb ulls cansats de la cal·ligrafia
he vist enllà, damunt d’una tauleta
que hi ha al racó del nostre menjador,
entre papers i llibres que m’estime,
com un ocell de ritme popular,
com un gresol, una fotografia
de fa mil anys o de fa quatre dies.
Tu i jo, Isabel, feliços d’un amor
I més enllà les Sitges del meu poble.
La veig sovint i et recorde moltíssim,
el cos esvelt, com un cànter de Nàquera
i un breu ocell de tristesa als teus ulls.
M’ha ajudat molt, de nit, mentre escrivia
entre papers i fortuïtes síl·labes.
Com qui a la nit intenta orientar-se
amb mans, amb ulls, jo t’evoque i et mire
aquell instant de l’any 48.
Tu vares fer que cregués altre cop
i m’has donat la teua companyia,
el teu discret silenci, el teu ajut.
Aquesta nit t’he mirat novament.
Et tinc i et veig com et veié el meu cor
el dia aquell de la fotografia.
Dorms, ara, al llit, i dormen els teus fills.
En aquest gran silenci de la casa
jo et vull deixar, amant, amats per sempre,
un ram convuls de síl·labes de vidre.
Al dematí potser et floriran
entre les mans de timidesa invicta,
volaran des d’ell brisa i colomes.
Creix el mural de calç i de coets,
amb claredat i explosions de mar,
per un amor que se’ns enduu plegats.
Secret amor, estendard lluminós,
barres de sang sobre un blanc intocable,
aquest amor salvatge d’un país
que havem creuat, estimant-nos moltíssim,
des d’Alacant a Castelló, amb els ulls
plens d’una llum, una gota de llum.
Dic el teu nom en aquest punt mateix.
Dic Isabel i canten el canyars
i pels carrers diversos de València
passen amants que es besen a la boca,
amb molt d’amor presos per la cintura,
atarantats d’una olor de gesmils.
Dic el teu nom i amb casta reverència
el posaré en un pitxer amb aigua.
Dic el teu nom i seguesc el meu camí

53

			
2

VII
La dona que ven les coses, a la nit, a la porta
del bar, del cabaret, la dona que vigila
el wàter de les dones; la dona que s’ha deixat
la vaixella escurada i els tres fills en el llit
i va a fer certes coses, a la nit, vora el riu;
i la dona que va tenir un fill i no
sap d’ell des de la guerra, i resa a Sant Antoni
la dona que neteja el servei del café
i la dona que agrana les habitacions
del vell hotel per hores i parelles febrils;
i la dona que planxa, i la dona que cus,
i la dona que fa l’article de les dones
i diu les excel·lències de cadascuna d’elles,
sospesant-los els pits, colpejant-los les natges
i entra després la safa i pondera les còpules;
i la dona que prega per la feina de l’home
i pel fill i filla; i la dona que vol
tenir el primer nuvi; i la dona que vol
tenir un fill, quedar aquesta nit prenyada

3
Jo he amat els meus pares, he amat els meus germans,
he amat la meua filla, he amat la meua dona,
he amat el meu ofici, he amat la meua casa,
he amat el meu carrer, com he amat el meu poble
i he amat la meua pàtria; he amat la meua vida,
he amat les gents anònimes, he amat totes les coses,
he pecat molt, Senyor, he sofert molt, Senyor.
He amat la Mort perquè ella m’ha fet amar molt més

4
No has aclarit el teu odi a la mort,
aquella mort tan present als meus versos,
estesa al llit o asseguda a la taula,
bevent conyac fins rodolar per terra
o fornicant amb tot déu pels racons,
secretament determinant-t’ho tot.
L’odies tu, confusament encara
i vehement fins un extrems histèrics.
Prendries foc a tots els teus papers
inútilment, perquè és en mi.
Jo t’ho diré amb paraules planeres,
l’odies tant perquè has vist en ella
alguna amant que molt més em subjuga
que cap amant, àdhuc que tu mateixa.
Però la mort a la seua certesa
gravita i és per damunt de nosaltres
i d’ella ens ve, encara que no ho penses
aquest afany que febril ens empeny.
54

5
No ocultarà el teu amor;
el serviràs honestament
i serà la teua conducta
alegria i seguretat.
Tu mateix et respectaràs
per tal que et respecten els altres,
i tu respectaràs als altres,
la seua pau, la seua pena,
i fer profitosa la pau.
Déu existirà sobretot:
i l’existència de Déu
la reconeixeràs en tot,
i en tot el beneiràs
i ho faràs tot en el nom d’Ell,
lliuradament, en silenci,
sense esperar cap recompensa
car la recompensa la tens:
Déu està entre les teues coses,
Déu està entre totes les coses,
com el sentiment de la pàtria,
sentiment de comunitat.
			
6
Em posareu entre les mans la creu
o aquell rosari humit, suat, gastat,
d’aquelles hores de tristesa i por,
i ja ninguna amenitat. Després
tancareu el taüt. No vull que em vegen.
A l’hora justa vull que a Burjassot,
a la parròquia on em batejaren,
toquen a mort. M’agradaria, encara,
que alguna dona del meu poble isqués
al carrer, inquirint. “Què qui s’ha mort?”
I li donen una breu notícia:
“És el fill del forner, que feia versos”.
Més cultament encara: “el nét major
de Nadalet”. Poseu-me les ulleres.
		

7

Aquesta nit sent l’afany, el delit,
del nom no dit que algun dia he d’escriure.
Me n’entraré, un dia, vers la nit
i diré el nom i no em sentiré lliure.
Corre a la mort pensant anar a viure.

55

8
Només sabem quan comença la nit:
mai no sabem si tindrà mai termini.
Amb ulls de son i cansament mortal
Confonc la nit amb el dia i és nit,
Tot és ja nit en la meua existència.
Amb pas incert, maquinal, la recòrrec,
creue uns carrers, unes places, uns llocs.
Aquest amor que fa un any em va prendre
i mai no he dit i en silenci em prospera,
pense sovint que ha de matar-me un dia.
Car el secret, gelosament guarde,
arrima més enllà del sentiment,
i el pensament l’habita i poblat.
No puc a més, repetiria encara;
però l’amor no em deixa mai, cruel,
i em trobe a gust dessota el seu domini,
sabent, com sé, que ha de matar-me un dia,
molt lentament, corcant-me a poc a poc.
La meua mort, mai espectacular,
m’ha d’arribar d’una creixença:
va madurant a les meues entranyes,
exactament com madura l’amor.
			

9
Aquest amor que fa un any que em va prendre
i mai no he dit i en silenci em prospera,
pense sovint que ha de matar-me un dia.
Car el secret, gelosament guarde,
arrima més enllà del sentiment,
i el pensament l’ha habitat i poblat.
No puc més, repetiria encara;
Però l’amor no em deixa mai, cruel,
I em trobe a gust dessota el seu domini,
sabent, com sé, que ha de matar-me un dia,
molt lentament, corcant-me a poc a poc.
La meua mort, mai espectacular,
M’ha d’arribar d’una lenta creixença:
va madurant a les meues entranyes,
exactament com madura l’amor.

10
Ja no és l’amor el qui mena els teus passos:
t’has endinsat en el fosc sentiment,
l’has penetrat, amb afany obstinat,
i has arribat, amarg, a l’altra riba:
la soledat planetària, freda,
l’advertiment de la gran soledat.

56

11
A tu ningú no et lleva la vergonya.
Des de l’humil racó del teu país,
damunt d’una paraula -setrill, cànter-,
cantes, suportes, com el teuladí,
no ja la nit, ni el vent, sinó el passat,
sinó el futur, i perseveres, flèbil.
La desolació et donava armes;
i superaves la vergonya amb
una esperança o confiança. Tu
fores aquell que persevera. T’han
assenyalat -“aquell”- amb el dit brut.
Enmig dels vents i de la nit, esperes.
T’has agafat a unes paraules. Des
d’elles albires un país, el teu.

12
Hi ha electricitat, com hi ha uns requeriments
a un ordre, hi ha unes clàusules vigents i inabatibles,
com hi ha espases llarguíssimes i hi ha cossos inermes,
causes indefensables, i hi ha plaers només,
com hi ha el goig, absolut, que encara es perpetua
i hi ha els actes que moren ràpidament on naixen,
com hi ha un cel i un infern dirimint tots els plets.
			
13
Amb un dit, amb un dit de saliva al pany,
amb un dit, sols amb un dit d’oli,
amb un pessic, sols amb un pessic de sal,
fundarem orgues!
Amor em moriria entre les teues cuixes temporals,
al damunt del teu cos, la teua secular nuesa.
Amor, sonaran els cànters, els bocois, la fusta.
Brandant torxes, brandant corbelles,
calze de vi, pàtria que novament inicies
el dolç camí, les senderes oblidades.
L’amor, la ràbia
			-ràbia de Pàtria!

14
Potser diràs, un dia, decebut,
amb un conyac, en algun bar espés:
algun cordell massa tens s’ha romput.....
I evocaràs -t’ho jure- l’Estellés.

57

15
Foc que amarava
els lents esquemes
el vals fecund
era la vida.
Omplia els ulls
de clares festes
les clares aigües
era la vida.
Era l’anell
de dura pedra
sacrificada
era la vida.
Passava l’aigua
pel dit i queia
més aigua encara
era la vida.
Sembra la collita
ritus alterns
dures batalles
i dures sines
alletarien
déus garrofers
fosques nissagues
era la vida.
Era el silenci
damunt la vida
amb molta cura
era la mort.

16
M’he estimat molt la vida,
no com a plenitud, cosa total,
sinó, posem per cas, com m’agrada la taula,
ara un pessic d’aquesta salsa,
oh, i aquest ravanet, aquell all tendre,
què dieu d’aquest lluç,
és sorprenent el fet d’una cirera.
M’agrada així la vida,
aquest got d’aigua,
una jove que passa pel carrer
aquest verd
aquest pètal
allò
una parella que s’agafa les mans i es mira als ulls,
i tot amb el seu nom petit sempre en minúscula,
com aquest passarell,
aquell melic,
com la primera dent d’un infant.
			
			
58

17
Ací em pariren i ací estic.
I com que em passen certes coses,
ací les cante, ací les dic.
Ací em pariren, ací estic.
Ací treballe i done besos.
Ací agonitze i ací em ric.
Ací defense unes collites.
Deu veritats i quatre mites.
Ací em pariren i ací estic,
pobre de béns i ric de dies,
pobre de versos, d’afanys ric.
Cant l’amor i les parelles
que viuen, beuen i se’n van.
Cante un amor de contraban.
Cant l’amor, cante els amants.
No sé tampoc si açò són cants.
Dic les coses que vénen, van,
tornen un dia, altre se’n van,
l’esperança de contraban.

18
			XV
Potser a mort algú en el llit on em gite
potser que aquests llençols varen embolcallar
de moment, algun mort, un pobre mort incògnit
mentre se’n feia càrrec el Jutjat del seu cos;
potser ha mort algú que venia a resoldre
un assumpte, unes coses: algú ha mort, sense dubte,
en el llit on em gite, una nit qualsevulla,
lluny de la seua casa, del seu poble, dels seus,
del corral i els geranis, de l’esposa, dels pares.
Algun adolescent ha dedicat a Onan,
de genolls en el llit, el seu càntic febril.
Algú no s’ha gitat, passejant per l’estança
preocupat, fumant, despert tota la nit.
Potser, alguna nit, ha parit una dona,
ha plorat un infant, ha cridat una verge,
s’ha perpetrat allò que em diuen adulteri.
Potser, en aquest, llit va morir un infant.
			

19

No es mou el cor amb moviments d’escac;
tampoc no ateny dictats de la raó.
Com he d’eixir d’aquesta passió
si aquest carrer és sols un atzucac?
59

20
Des d’aquest lloc, fosc, de la discothèque,
entre aquest fum espesseït, barat,
distanciant un glop i un altre, bec.
M’he mort i no m’ho han comunicat.

21
Aquest amor és cosa infernal.
Així ho dirà, en saber-ho, la gent
que ha repartit el món entre bé i mal,
en un acord cruel i eficient.
Mesuraran els mots amb un didal
i no en faran esment del sentiment
			

22

Implore en va, i amb la mà estesa, el mot
que em pot salvar d’aquest amarg moment.
Al meu voltant passa i torna la gent
i inútilment tinc buit a la mà el pot.

23
Si vols la mort, i la vols prestament,
ella no et ve perquè en silenci et mira
i tu la sents, fraudulentament, prop,
perquè la mort es delita a saber
el teu afany i la teua tristesa.
Sols et vindrà quan ho crega millor,
així com cell qui en l’amant o en l’infant
assetja un gest per fotografiar-lo,
perpetuant només un clar instant:
per destruir millor tota una vida
que un sol moment representa com fou.

24
L’atracció de dos amors contraris,
aquell que sent, arravatat, per tu,
i el que la mort serenament m’inspira,
tiren de mi amb tot el cos i l’ànima.
Cloent els ulls, en un silenci intens,
Escolliré una fidelitat,
Un llarg amor per a sempre
					-la mort.

60

			
25
Mai no diré com fou aquell delit;
mai no diré quin dia fou, quin any.
Em repetesc el nom que mai no he dit;
em creua el pit, amarg, un esgarrany.
Algunes gents, que endevinen el dany,
m’han receptat alguns glopets d’oblit.

26
Secretament ho sé tot punt per punt.
Arribarà un dia que ja sé.
Alarmaré, inhòspita, una fe.
I ja seré, aleshores, difunt.
			

27

Si ve la mort, amb peu coix, d’os romput,
m’ha de trobar assegut en el llit.
Em llevaré molt prest i sense ajut;
me n’entraré foscament en la nit.
Lleuger, a bord d’un incògnit taüt,
rescataré la plenitud -l’oblit-.
Mai no es sabrà qui sóc, qui m’ha parit;
mai no es sabrà de quin lloc he vingut.
			

28

II
Hi ha encàrrecs, hi ha consignes, hi ha flames a trametre.
Ens cal dubtar també, i tenir fam i fred
i aguardar, sense son, tota la nit així,
fins que el dubte s’acabe, fins que la nit s’acabe.
Hi ha pecats, hi ha desgràcies, hi ha dubte, la bandera.
De tot açò, gemecs, les mans apegaloses,
el crit sense resposta, el silenci, la fúria.

29
XII
Era un poble petit, humil i blanc de calç,
amb uns pins i una sèquia i unes pedres antigues
i un cel tibant, i es veia la mar damunt els arbres,
i pel vespre volaven els coloms. Era un poble
humil, amb carrers amples, i corrals, i balcons,
i el tren creuant les hortes, i una senzilla fe.

61

30
XVII
L’amant, feroç, que es venja en una amant atònita,
absurda, amb l’estupor en els ulls i en els llavis,
dreta, contra una tàpia; un amant venjatiu
de mai no se sabrà quina remota cosa,
l’enamorat discret que un dia, ancestralment,
necessita una víctima, una víctima estúpida,
i es venja obscurament, a grapats i trompades,
brutalment insistint, destrossant, miserable,
i amb la sang que així vessa unes cuixes té
un fulgor instantani de selva i dalt la lluna.

31
XVIII
Veig l’hoste, l’hoste aquell que els cap – al – tards
baixa, greu, per l’escala, amb un posat digníssim,
ben vestit, i s’acosta, lentament, al comptoir
i pregunta, en un to falsament negligent
si li han telefonat aquell dia. Li diuen:
“No, senyor”. I murmura: “És estrany”. I se’n va,
però es gira i s’acosta novament, i encarrega:
“Si em telefonen, diga.... No. Que em criden després”.
Un dia qualsevol dels que té el calendari
li telefonaran i ell estarà dormint
a l’habitació i se n’haurà d’anar
de qualsevol manera, embolcallat, potser,
només amb un llençol. Baixarà per l’escala,
els peus per endavant, sobre els muscles de quatre,
i no preguntarà si li han telefonat:
i, qui ho sap, el silenci funeral d’aleshores
potser -potser- el trenque el timbre del telèfon.

32
Amor et cante a tu i a tu i a tu també.
Oh les cames lleugeres per la ball i la música!
Les cames que recorre una música sola
i se’n puja pels tubs més secrets de la musica.
I dictamina música i la posa a la taula
com el ram més florit com la rosa més bella.
Bella, amb mi. Jo t’estime. Estimem molt la vida.
La teua galta dolça molt a prop del meu llavi.
Un cavallet de mar per a tota la vida.
La vida són parelles que es fan i que es desfan.
Eixirem a ballar dessota la gran llàntia.
Alegria, alegria. Alegria de viure.
De viure i estimar-nos i de prendre’t la mà,
de tocar el secret central de l’existència!
62

33
Aquest obscur fill d’un país petit
vol evocar, en tu, els exiliats,
els qui han patit captiveri i exili
per un poder omnímode i inic.
Ha rescatat l’idioma i la llàntia
i et canta a tu, al cap de dos mil anys,
quan hom no sap si ets mort o viu encara.
Et deixaré una àmfora i uns blats
i et deixaré una llàntia encesa
que mai ningú no la podrà apagar.
Oh tu, companys de tenebres i lluita!
Pel que hem patit, amargs i conscients,
per la feroç manca de llibertat,
per aquest vent, per aquestes banderes,
pel retrobat goig de la llengua pròpia
que hem rescatat, escarbotant la terra,
i a poc a poc refem penosament
amb molt d’amor, i còlera també.
Oh clandestí!, oh tu, dolgut Ovidi!
mai no oblidat, mai oblidat pel poble
que ha respectat, a la nit, el teu nom
fosforescent de patiment i pena.
Farem l’amor, beurem els gots de vi,
i entre aquells mots, calents d’intimitat,
direm el teu, tu que més has patit
ho comprendràs on sigues, i et riuràs.
		

34

Un desig. El desig d’escriure llargues cartes,
cartes amorosíssimes sense saber què dir
ni a quin nom adreçar-les. Un desig, el desig
d’inventar-me una pàtria, un lloc al mi del qual
hi ha qui espera la carta que ningú pot escriure
si no sóc jo. Voldria tenir unes tisores
grans, i acuradament retallar una pàtria
ideal, un paper. Pense en açò que he escrit
i pense en l’artifici innocent de la pàtria:
he après certes coses, m’han passat certes coses,
vinc de certs llocs. Jo sé que un pot fer-se una pàtria
tallant i retallant, amb unes grans tisores,
un paper qualsevol, i aqueixa és la seua,
i un, delicadament, la creua amb una agulla.

35
Aquesta carícia teua,
en la intimitat nocturna del llit,
que probablement executen, a la mateixa hora, innombrables dones,
de vegades sembla creada per tu únicament
per a mi
63

36
No sé d’on vinc. Em costa dir aquestes paraules,
escriure-les. No sé d’on vinc. Només, tenebres.
I un cansament. Voldria poder localitzar-lo
al meu cos: no és possible. Intente començar,
aclarir. És inútil. No me’n recorde. No
ho he sabut mai. No sé d’on vinc. No sé d’on vinc.
Vaig: només sé que vaig, irremeiablement.
No em feu preguntes: no sabré dir mai d’on vinc.
No ho sé. No me’n recorde. No he estat mai en cap lloc.
Oh, no. Ja és prou. No sé d’on vinc, no em feu patir.
Ho he dit abans: ho he dit tan clar com he pogut.
No sé d’on vinc; no sé d’on vinc. No sé d’on vinc.
		

37

Us deixaré, a la meua mort, una àmfora.
Si no pot ser una àmfora, serà almenys un perol.
Us pregue que la trenqueu i tragueu comptes,
quantes pedretes blanques i quantes pedretes negres contenia.
Únicament llavors
podreu escriure honestament la meua nota necrològica,
podreu saber com fou la meua vida
més enllà dels poemes.

38
Mai no he tingut por de la mort.
És una por que no he sentit.
He acceptat, en silenci, sense
escriure elegies ni necrologies,
la mort dels meus i els meus
amics, amb la tomba, s’obria significativament
el misteri. I tirava endavant, retornava als carrers,
una aparença de vida.
Mai no he tingut por a la mort.
Ara, però, em preocupa.
Pense, potser, en ella, però sense dramatisme.
Com qui sent l’oreig en uns brins, com qui nota
que li ploren els ulls mentre llegeix, un dia,
com qui un dia mira el nu de l’esposa, fatigat dels parts.
Què restarà de tots nosaltres?
Ho canviaria tot per un vers romput de Safo.
Com ens veuran?
Potser jo seré un pallasso de Roma.
64

39
Hi havia, obscur, un sentiment litúrgic.
Es torrava el cacau, i les cacaues,
d’assuavides rodonors, serien
àvidament buscades; o bé es feien
roses, o bé hi havia carabassa.
Despellofàvem les panolles, i
recorde el pèl de les panolles, un
pèl incògnit encara, una família
de pèl que suscitava les rialles.
Després sorgia la panolla, erèctil,
una panolla d’or, de pell suau.
No compreníem res i ens divertíem.
Hi havia un ambient conjugal dens.
Pixàvem al corral, sota un cel cru.			

40
M’estime molt, de bon matí, treballar el meu hort,
les bledes, les lletugues, els raves, les tomaques;
regue els breus solcs a poalades lentes,
arrenque les brosses nocives.
Avui deia el diari que ha arribat l’home a la lluna;
m’he girat a mirar-la, vinclat sobre el solc;
no he vist res i he continuat.			

41
M’he estimat molt la vida,
no com a plenitud, cosa total,
sinó, posem per cas, com m’agrada la taula,
ara un pessic d’aquesta salsa,
oh, i aquest ravenet, aquell all tendre,
què dieu d’aquest lluç,
és sorprenent el fet d’una cirera.
M’agrada així la vida,
aquest got d’aigua,
una jove que passa pel carrer
aquest verd
		aquest pètal
				allò
una parella que s’agafa les mans i es mira als ulls
i tot el seu món petit sempre en minúscula,
com aquest passarell,
				aquell melic,
com la primera dent d’un infant.
65

42
					
Lo jorn ha por de perdre sa claror.
						
AUSIÀS MARCH
El món és bell, és amable la vida.
Amb aquest vers s’inicia el teu cant.
Tin ben present que el teu cant ha de ser
com un carrer, ple de gent i de coses;
com un carrer, per on passen els tramvies:
com un carrer. I per l’aire, balcons.
D’ací endavant, pots escriure el que vulgues.
Un déu ocult et durà de la mà.
No te’n refies.
			

43

No he desitjat mai cap cos com el teu.
Mai no he sentit un desig com aquest.
Mai no el podré satisfer -és ben cert-.
Però no en puc desistir, oblidar-te.
És el desig de la teua nuesa.
És el desig del teu cos vora el meu.
Un fosc desig, vagament de fer dany.
O bé el desig simplement impossible.
Torne al comerç, ple de pena i de fúria:
no he desitjat mai cap cos com el teu.
L’odi, també; perquè és odi també.
No vull seguir. A mamar, tots els versos.

44
Em dius amic, que escriga unes memòries.
Això ho fan bé els polítics i els lladres,
que són aquells que tenen què contar.
També sol ser cosa honesta de putes:
tenen allò que hom diu experiències.
Jo no ho sé fer, i a més a més això
-perdona’m tu- em sembla innecessari.
Allò que pot tenir cert interès
és el que he escrit i roda ja pel món.
Sols he sabut -si alguna cosa sénarrar allò que passa al meu davant,
uns accidents, una geografia,
uns litorals de perfumada línia,
els tercs treballs d’unes mines de plom,
el seu comerç. Jo no he estat mai poeta.
Com vols que jo escriga unes memòries?
És el que he fet, et diré, si insisteixes.
Jo no he fet més que escriure unes memòries,
uns incidents de navegacions.
L’home que sóc s’estima més romandre,
amb passions i manaments d’un foc,
lluny d’una llum fàcilment excessiva.
T’ho dic, i dic desistiment, dolor.
66

45
Sabia que vindries, que ja era
l’hora de parar taula dignament,
d’obrir la porta i enramar el vent
amb les paraules de la primavera.
Amor i més amor d’aquell que espera,
amor i més amor d’aquell que sent
la pentecosta de l’amor, l’advent,
i en el vent el gran crit de la bandera.
Tenia a punt, amor, totes les coses
perquè sabia que vindries, ara,
amb un escàndol de sonets i roses.
Amor i més amor i més encara,
i avemaries i vitralls i aloses,
i tots els blats novells de la tarara.
			

46

Amor i amor quan plou i quan fa sol,
amor quan és de dia o és de nit,
i a la taula i al llit, al primer crit,
i l’oli socarrant-se en el cresol.
L’amor, que és una pena i un consol,
un desembre plujós i abril florit,
atrevit, enardit i decidit,
que tot ho té i ho dóna i tot ho vol.
Plou i plou en finíssimes agulles,
plou i plou en la brossa, en el terrat,
plou i plou en la roba i en les fulles...
D’amor de cap a peus vinc amarat,
d’amor i de furor quan et despulles
vora el llit on t’espere despullat.
			

47

Misses corcades, homilies
que el vent s’enduu i mai no retorna.
Irats cops de puny a la trona.
Només , silenci.
Silenci extens. Tedèum de coves.
Un llarg tedèum, un pluvial
tedèum, de bruta i trista terra.
Només, silenci.
Silenci de les pares d’or.
Silenci de pontificat de pedra.
Silenci del barranc i el segle.
Només, silenci.
Mengeu silenci a cullerades.
Beveu silenci a glops lentíssims.
Jo implore més silenci encara!
Només, silenci.
67

48
Dama d’anit, no voldria enutjar-vos,
però he pensat que sou la meua mort
quan, al café, us vaig veure asseguda
amb el marit i no massa discreta.
Des d’un racó us vaig veure de sobte:
no vaig poder deixar de mirar-vos.
La meua mort és una mort burgesa,
blanca de carns i freda d’entrecuix.
És una mort ordenada i altiva.
S’alça del llit al temps que la criada,
no deixa res sense la seua cura,
va revisant els racons de la casa,
mirant si hi ha pols damunt les cadires.
sols ix de nit algun dissabte que altre
i només pren llet i un de café,
car el café la sol desvetlar massa.
Dama d’anit, que el vostre esguard altiu
vàreu vessar pel quartet i les taules
negligentment, sense cap de tendresa,
creuant les mans bovament al mateix ventre.
La meua mort té vostra encarnadura.
La meua mort és com vós de fidel.
La meua mort m’ho és de tan honesta.
Car no hi ha res més fidel que una mort.
La meua mort se’n ve amb mi a totes les bandes,
exactament com vós amb el marit,
complint només un deure, com feu vós.
Exactament un deure conjugal.
			

49

No puc dir el teu nom. O el dic negligentment.
No puc dir el teu nom. Certs dies, certes nits,
em passen certes coses. Tinc el desig de tu.
Esdevens, aleshores, la meua sola pàtria.
No puc dir el teu nom, esvelta, tendra, càlida.
Terriblement esvelta, dempeus, com una pàtria.
No puc dir el teu nom, car, si el dic, l’he de dir
amb certa negligència. No puc dir el teu nom.
No és un desig a soles sexual, conjugal.
És el desig del riu, i el llençol, i la brossa.
És un instint de pàtria. És el desig de l’arbre,
i el cel, i del cànter, i el pitxer, i l’argila.
De ser i de ser tot, plenament: tenir pàtria.
I una pàtria lliure, i lluminosa, i alta.
			

50

Hi va haver un temps que col·leccionava pedres
ara
col·leccioneu aigua en cistella.
68

51
Vaig fent el trist catàleg, el meu nocturn catàleg
d’estupres, d’adulteris, de violacions,
entre el cruixir dels llits i el cruixir dels taüts,
l’enrenou de la ploma sobre paper grossíssim,
i l’enrenou dels plats, les culleres, els wàters,
els cadàvers que hi ha desfent-se en la bodega.
Hi ha l’hoste que s’ha mort i no se sap d’on és,
i hi ha l’hoste que espera que arribe un telegrama,
com hi ha l’hoste que escolta el coit d’un matrimoni
i hi ha l’hoste, cortés, que no parla en ningú.
Però jo dec escriure, en el llibre és gran
i amb la lletra més clara, petita i incisiva,
mentre una pobra jove mossega un cobertor,
mentre una pobra vídua s’ho renta en un bidet,
mentre el pobre poeta escriu versos indignes,
mentre al pobre home ric li ve un dolor d’estómac,
i el captaire es pessiga tendrament les lladelles,
humils, d’una color de mel delicadíssima,
i amablement les deixa en la seua mà oberta.
			

52

Hem assistit, des d’aquesta terrassa,
des d’on hem vist dies de joia plena,
els cossos, nus, escampats a la sorra
o bé, breument, enlairats per les ones,
a aquell secret moment de darreries,
l’enterrament, tristíssim, de l’estiu,
el seu previst acabament amarg.
Ones del mar lentament se l’enduien,
com el van dur, a llocs, indrets incògnits,
i ens hem sentit, altre cop, buits i sols,
més buits i sols, car cada estiu que passa
no és un estiu: és l’esgarrany d’un any...
Vénen els jorns de la tardor, pregons.
Sentim el fred, o la seua imminència,
més prestament que l’any anterior,
amb pensaments llargament endolats,
pressentiments de progressiu silenci.
Demane a Déu que, en arribar la mort
i obrir el pany de la porta de casa,
diga el meu nom, amor, abans que el teu.
Com podré jo viure, si no és amb tu?
Segueix la mar, l’afer misteriós.

53
La teua molt indòcil joventut
m’ha pres el cor i m’ha torbat la ment.
Diria: Oh cos, oh cos adolescent!
Em sent molt vell, maliciós i brut.
69

54
El dia 4 de setembre faré cinquanta anys.
Això no és res maco.
Vosté és encara jove.
Cinquanta anys no vol dir res.
No vol dir res.
Vol dir els camions de l’estraperlo.
Vol dir la sang indignament vessada.
Vol dir el pa i l’oli escassos.
Vol dir precarietat.
Vol dir la jove conscientment palpada en un cine
i pagada amb un pastís.
Vol dir un ull més gran que l’altre com un horror
petrificat.
Vol dir els amors precaris.
Vol dir un quall de sang en una gola seca.
Vol dir anar a missa i rebre la comunió
i que et segellen després un paper on diga
que has anat a missa i has rebut la comunió
per tal de cobrar el sou.
Vol dir les llargues cues del poal de carbó.
Vol dir els homes captius afusellats.
Vol dir els afronts.
Vol dir les cauteles.
Vol dir el llit de matrimoni comprat de segona mà.
Vol dir passar per tot per tal de tenir-hi un sou vosté
mana senyor.
Vol dir les vitamines que no es trobaven enlloc.
Vol dir els dies executats sumàriament.
vol dir l’horror.
Vol dir un litre d’oli de ricí.
Vol dir la manca d’estudis i si vols estudiar per a rector
podríem fer alguna cosa.
Vol dir Isabel jove i terriblement vella amb el cànter de
l’aigua pujant tota una escala.
Vol dir la fam.
Vol dir que no hi ha llibertat i no et faces il·lusions eh.
Si ben mirat som joves.
N’hi ha de més vells que nosaltres i tenen vint anys a penes.

70

55
Jo sentia a la boca tot el gust de la vida.
Em besaves amb fonda i goluda besada.
Em creuaven els ulls unes ales profundes.
Era lliure i lligada per sempre al teu costat.
Amor, les teues dents i la teua saliva.
Amor, la teua llengua que em regirava tota.
Amor, fondes besades que mai més no he tastat.
Em besaves i tot vacil·lant al voltant.
Amb un bes dels teus llavis i de la teua sang
vacil·laven les eines i vacil·lava el món
i no res era com sols un moment abans.
Amor, les teues dents. Amor, la teua llengua.
Et veig al meua davant. Arribaves lleuger.
Em miraves. De sobte, m’agafaves del tos.
M’atreies dolçament, per tota la vida.
I em dessucaves tota lentament i profunda.
Davallaves el coll, però jo ja no et veia.
Jo oferia la meua bellesa a un déu incògnit.
Els ulls closos, sentia que em besaves lentíssim.
Amor, tota la vida a besades intenses.
Em besaves els pits, les rodonors bessones.
Em prenies amb cura i sentia els teus llavis.
Jo llavors et mirava vorejant el mugró.
El cim flagrant, invicte, de tota la ciència.
Amor, perquè t’espere. Amor, perquè reitere,
En tanta soledat, practiques inexpertes.
Perquè sent que de sobte es desperta el barranc
de pèls i de misteri que m’ha ratllat la vida.
Inexperta et deixava fer i desfer. Anaves
inventant-te un país, un amor, un plaer.
Arribaven les teues besades al melic
I ja s’exasperaven els pèls de l’entrecuix.
Recorde molt les teues mans, tan suaus i dolces.
Enyore molt les teues besades profundíssimes.
Dits inexperts, dits sacres. Ah, moment invencible!
La meua cabellera demana ajut en va.
Amor, aquells moments que hem de tornar a viure.
Aquells descobriments que fèiem aleshores.
Ah, la cova florida de sobte per l’amor!
Ah, la nit estelada! Ah, peix breu del plaer!

56
Tant si vostè ho permet o com si no
aquest és el meu lloc,
aquest és el meu lloc i el lloc dels meus
71

57
M’agraden molt les albergínies
i tu les fas molt bé,
exactament les deixes en el seu punt d’oli
|i farina.
És una delícia de les dents,
com abans ho és de la mirada
en llesques com palaies.
Gustosament se’m desfan a la llengua.
Demore el got de vi per fruir-lo més.
Per aquestes belles i molt agradables albergínies
que tu m’has enllestit
faria l’única cosa que no pensava fer:
Allarga’m el pitxer.
Gràcies.

58
Calia interpretar a Déu, el text antic,
resseguir, en la pols, les paraules remotes,
desxifrar-lo, escoltar -com fan a les pel·lícules-,
amb l’orella apegada tenaçment a la terra,
i endevinar cavalls i temporals llunyans;
aclarir, destriar, amb orella apegada,
aplicada a la terra, la pobra i bruta terra,
la miserable terra, senyals urgents de Déu,
convenir que aquells signes que hi havia a les pedres
eren paraules d’un alfabet remotíssim
del qual ningú tenia la clau, les referències
en el moment precís, en el moment mortal.
“Però Déu està en tot”. Cadascú de nosaltres
l’anava interpretant, i era brisa o gemec,
esperança rompuda, desistiment i pena.
Sense saber-ho, vàrem viure una Pentecosta.
			

59

Hi ha l’hoste que s’ha mort i no se n’ha adonat,
i això que aquella mort, la seua, és personal
i, més, intransferible, segons els documents,
i que el trauen del llit i el duen al dipòsit,
i no se n’assabenta, i el despullen i el deixen
damunt el marbre blanc, i el renten, i li fan
certes coses, aquells tràmits que s’han de fer,
i no se n’assabenta, de digne, de digníssim
que és encara el seu cos, i el forense es detura
un moment, el contempla i mira els practicants
i es pessiga una aixella i lentament pregunta:
“Senyors, esteu segurs que tractem amb un mort?”
72

60
Foc que amarava
els lents esquemes
el vals fecund
era la vida.
Omplia els ulls
de clares festes
les clares aigües
era la vida.
Passava l’aigua
pel dit i queia
més aigua encara
era la vida.
Sembra i collita
ritus alterns
dures batalles
i dures sines.
Alletarien
déus garrofers
fosques nissagues
era la vida.
Era el silenci
damunt la vida
amb molta cura
era la mort.
			

61

El mes de maig, que precipita
l’esplendor de les flors,
omple la sina de les jovenetes.
El vent lleuger els revolta els cabells i les teles.
Els mariners arriben ara al port.
Ràpidament ancoren la nau i se’n
vénen a terra, al carrer, i les
casades, des de les finestres, els
miren amb malenconia, mentrestant
riuen junts els mariners i les joves.
La coloma de l’amic Picasso ha arrancat a plorar.
Duia al seu bec un julivert.

62
M’has amostrat la breu intimitat,
la intimitat de la teua cartera:
mire l’espill, el rouge, la polvorera.
I mire el teu carnet d’identitat,
la data breu, molt cruel de l’edat.
73

63
Com hi ha el fill sense els pares i els pares sense el fill
i xiques, al cinema, amb cames obertes
i una mà entre les cuixes, i el rosari en família,
i hi ha el peó que es mata caient des d’un andami
i l’home que fa el pa i hi ha qui porta un metre
per saber el tamany escaient del taüt
i com hi ha els tramviaris que treballen la nit
de cap d’any i els forats de les piques i hi ha
l’ascensor amb un llum brut groguenc esperant
mentrestant la portera s’emborratxava de vi
i pixa per l’escala i la filla té por
i el marit està fent-ho amb la dona del metge
i els tramvies terribles amb l’enrenou dels ferros
i el metge que es dedica a trencar els anous
mentrestant la portera va pixant per l’escala
i trucant a les portes amb un colp de mamella
i el fill de la de l’arpa que s’ha mort fa tres dies
plora i plora i encén un ciri i posa el ciri
a l’ampolla del vi i contempla la Loren
i llavors la suïssa crida pel passadís
i el cosí la segueix brandant el canelobre
i la xica que es gita més aviat que mai
i un fred com un mà li puja per les cuixes
i hi ha un instant que pensa que té el cul més petit
i els veïns que s’han mort els dos intoxicats
l’altre dia i la dona i la filla no tenen
ganes de menjar res i ploren com les rates
i el cosí i la suïssa que dormen brutalment
i el canelobre encés i el cobertor encés
les cortines enceses i tot el pis encés
els nobles cavallers enterrats en els claustres
mentrestant la portera pixa pels escalons
i el marit no pot més i la dona del metge
se’n va i agafa el metge i li diu fil de puta
i se’l fica entre les cames i tot es pega foc
i la nena que plora sola a la porteria
i les inscripcions obscenes dels comuns
i el crani rebotant per tots els escalons.

64
Tant com el cor m’has omplert el cervell
i amb altres ulls que no pas aquests ulls
per sempre et veig, te’m representes, ets.
Amor, amor, em pots deixar, anar-te’n:
sempre et tindré en el moment millor,
car he sabut, per l’amor, assumir-te,
i ja ets en mi més que no en realitat,
i tu esdevens una còpia sols:
per uns mitjans o un procés que jo ignore,
l’original és en mi per a sempre.
74

65
Passava el vent sobre la brossa,
passava el vent com una ma.
Passaven segles de raïm,
i passaven segles de blat.
Passava el vent damunt els ossos,
damunt l’esquelet oxidat,
passava damunt la rosa oxidada
que es desfeia tendra a la teua engonal.
Segles de més penombra encara,
segles de més marga soledat!
Els pujava la sina a les donzelles.
El seu ventre cruixia en arribar el part.
Tempte els murs de la cova, tempte
segles de soledat i humitat.
Oh cova negra, oh cova santa!
En carn viva passa el barranc.
Amor de Xàtiva i amor
de secreta causa central.
En passar, les nines es senyen
amb un signe precipitat.
Per l’home de la cova negra
van tots els homes endolats.
Duen a un ullal el tomello
i caminen amb ràpid pas.
			

66

De lentes persistències, d’afers silenciosos,
de les fruites que cauen dels carros i es podreixen;
com qui agafa amb les mans la cendra d’un cadàver
i desfent l’estatura del silenci i l’espera
fa un muntó qualsevol, vagament adorable.
He fet mal, cau el vespre darrere els cristalls bruts;
tots han sortit i són ara a les seues cases.
Jo dec seguir, encara, escrivint lentament,
no se quantes vegades, unes úniques coses.
La tebior d’un aigua, els gargalls de l’esperma.

75

67
Vine! La teua cabellera
de publicada mel insigne,
el tomello de l’entrecuix,
el ganivet que et creua els ulls,
els malucs de clara fondària,
les dentetes de sal i llet,
els teus llavis grossos i grans,
vine!
He de poblar per tu la vida,
ompliré la nit amb estels,
et duré l’aigua en grans grapats,
estimaré la teua sina,
el teu secret inexorable,
el laberint del teu melic,
les teues anques suavíssimes,
vine!
Cultivaré el blat i la dacsa,
seguiré un ritus de collites,
miraré com creix el teu ventre
amb el fill dins agenollat,
cantaré i ballaré per tu,
ens sentirem acompanyats,
hissaré el fill per damunt meu,
vine!
Vine, t’esperen el meus ulls,
també la meua soledat,
el meu treball, les meus mans
que es cansen massa sense tu,
t’espera tot el meu amor,
l’afany de sembrar i collir,
de la llavor que es perd contenta,
vine!
T’espera tot el meu amor,
tota la meua soledat,
el meu desig de les collites
brutes de sang, de pèls, de terra,
les meues nits inexorables,
aquest nus de la meua vida
que no ho serà mai sense tu,
vine!
Fundarem castell, fortalesa,
farem temple i direm la missa,
farem l’amor, arraparem
arravatadament les lloses,
pel meu semen seguirà el segle
i tu serà dipositària
i el transmetràs màgicament,
vine!
76

68
Amb pas incert, al·lucinat, com ebri,
em pense, em veig per certs carrers que em
couen
vers el carrer i la casa on vius tu:
em veig i em planyc, però no puc fer res
i cloc els ulls amb un espant recòndit
i amague el cap en el coixí, covard,
en el moment que caic sota unes rodes.

69
Faries coses, dansaries.
Oh nit principi de la nit!
Queia la nit. Lenta pujava
tota la lluna.
Olorosa ens era la lluna.
Arribaria pel barranc
el gemec d’alguna innocència,
oh present sempre!
Oh sabor de la terra, terra!
Sonen les telles del sambori.
Es desfan arribant als números.
Tota la lluna.
Amor, amor. T’espere sempre.
Amor, amor. Sempre t’espere.
Tinc el llit aromat amb herbes
de la muntanya.
Tinc la nit beladora. Puja
a primer terme la corona.
Vens i arribava el cataclim
de llum, de vidres.

70
Amb mans com d’orb et vaig temptar el cos
precipitat per un fosc desig brusc.
Vaig avançar pel teu cos com per un
incendi espés, entre un fum, unes flames,
obrint-me pas, decidit i penós.
Tinc un record vermell a les pupil·les
-la vermellor d’unes flames o sang-,
com el record d’una boca de forn
on hagués vist tota la llenya encesa.
Ulls socarrats, incendiaris, de veure’t.
		

77

71
M’agenolle amb reverència
i prenc un grapat de pols
amb les meues mans que han pecat
perquè aquest és el meu País.
Enlaire el grapat de pols
i trobe en els seus estams
aquest secret que més buscava
perquè aquest és el meu País.
Recorreria a genollons
els indrets de tota la terra.
em fregaria amb terra els ulls
i menjaria només terra
perquè aquest és el meu País
no em preguntes res. Deixeu-me
de genolls damunt la terra
amb el cap ficat a la pols
perquè aquest és el meu País.
Perquè aquesta copa de terra
que he begut i que enlaire ara
és la terra del meu País.
No ho comprendreu mai. Anireu
de banda a banda preguntant.
Però tot el secret roman
en aquesta copa de terra.
Per ell matareu. Per ell
morireu. Per ell caureu
brandant la nit de corbelles,
de cavalls i barrancs perduts,
perquè aquest és el meu País.
Us ho dic. Aquest és el meu País.
El veieu. Aquest és el meu País.
Que circule la copa de terra
Entre tots els que som a taula,
Perquè aquest és el vostre País.
Esgotareu en gran silenci
el calze de la Cova Negra.
Un tros d’os restarà del calze
però, amb això, serà bastant,
perquè aquest és el nostre País.

78

72
Pedra central. Principi de la vida.
Dacsa que sona. Comarques que ballen.
Oh l’esquelet, l’esquelet, l’esquelet......
Aquest tros d’os que ara em trobe a les mans.....
Aquest tros d’os que ara em crema les mans .....
Pedra central, principi de la vida,
dacsa que sona, comarques que ballen.
Arriba un jorn d’extensa claredat!
			
73
Tomba d’amor, delicada estatura,
Cendra només i cendra enamorada:
Et crema el foc dinàstic i cruel
Com arbre gran que de sobte ha crescut.
Oh llit d’amor, irrepetible extrem,
membres d’amor, extenuada llàntia:
creixia el foc, pujava a les cadires
pujava al llit i cremava els amants.
Pati de lunar de guitarra de l’aigua,
hores d’amor de mussitada xifra,
tot mesurat el cristall de la dansa:
creix com un vent de fratricidi el foc
va pels carrers i les places com brau
i puja als llocs més secrets de les cases.

74
Mire la pols que puja a les cadires
com puja als llits, com arriba a l’amor,
mire la pols que puja a les finestres,
entre als taüts, va tatuant els morts.
Mire passar una única dona
que va, de dol, amb un llum a la mà,
un llum encés, és un llum de gresol,
d’anar triant un per un els cadàvers.
Pètal de llum, inconcebible pols
amuntegant el laberint del dia
coordinant els rosegons de l’any.
Per un decret, un manament d’un home
una ciutat encongida, cremada,
arrenglerant a grapats tots els morts.

79

			
75
Veus el carrer i ponderes la casa
amb uns mots greus que en silenci he agraït.
Passem tots dos, en silenci, de nit.
Pense, i no ho dic: Per ací viu i passa...

76
Cobra una pensió. Tots els dies de l’any
té, també, una tertúlia en un café. Conversa.
I diu: “El meu difunt Ovidi, en glòria estiga...”
Hi ha una amiga que té formiguer en un peu;
ella mai no ha tingut formiguer, però, en canvi,
“El meu difunt Ovidi...” El seu difunt Ovidi
era baixi era alt, era gros i era prim,
era trist i era alegre, segons allò que es parle.
No és un nom: és un món. No és un home, és el món.
“El meu difunt Ovidi, Déu el tinga en la glòria...”
Era bròfec i amable, era sempre fidel
i ho feia amb la veïna de l’entresol esquerra.
Lentament, mentrestant es parla, es diuen coses,
ella va pessigant molles d’un tros de pa
que duu discretament ocult a la butxaca.
“El meu difunt Ovidi, Déu el tinga en la glòria...”

77
De un en un se n’isqueren els difunts,
calladament, entre les tombes gràvides,
i es concentraren a la porta del
cementeri, amagant-se entre els xiprers,
i circulaven entre els morts consignes,
subversives consignes ben xifrades,
mentre esperaven l’arribada de
l’enterrament del metge. Però el metge,
dins el taüt, es va apercebre amb pànic,
de la proximitat del cementeri
i la subversió d’aquells clients,
i amb peus i amb punys trencà la tapa
i se n’anà corrents entre vinyes,
i no parà fins arribar a Nàquera.
			

78

			
La boira creix com un pus dins un crani.
Dessota els peus, prestigis de tardor.
De sobte, tou en el matí, un fulgor:
brota en el cor de la boira un gerani.
80

79
No és ni millor ni pitjor el temps,
car tot el temps és temps d’amor,
d’una plaenta convivència
de sentiments i de persones,
de famílies i treball.
Tots els temps són el mateix temps,
Perquè només hi ha un temps,
i és temps d’amor i de treball,
de contribuir, entre tothom,
i cadascú en allò que faça,
per a l’establiment d’un ordre,
la construcció d’un edifici,
allò que mirarem, feliços,
quan Déu vulga, fora del temps.
Però treballem en el temps.
No hi ha temps millor ni pitjor,
Solament existeix el temps,
i no és el temps qui ens justifica,
i ens cal justificar el temps.
En el temps naixem i morim,
i hem de fer nostre tot el temps,
i hem de fer nostres tots els temps,
tal con feren els nostres pares,
com deuen fer els nostres fills.
Tot el temps és el mateix temps,
totes les vides fan la vida.
Fem el temps, i que el temps no ens faça,
car el temps ens fa i ens desfà,
i hem de ser a través del temps.
Nosaltres podem fer temps,
la construcció de l’edifici.
Foradant en la nit del temps,
obrint la nit com una mina,
obscurament i tenaçment,
ens podrem seure, si Déu vol,
amb les mans brutes de la feina,
a fumar, parlar de la pàtria,
la pàtria sòlida en el temps.

80
Amor, amor, amarga consciència
d’un món perdut del qual sols tinc l’enyor.
Em trobe sol, sense cap indulgència
i condemnat, nocturn, a aquest amor.
Amb cops dolguts de pobra paciència
esguardaré que arribe un temps millor.
Amb cansament de trista procedència
coixim – coixam em creixerà el dolor.

81

81

					
					
					

Vientos de salmos...
LEÓN FELIPE

Car l’exemple és allò que val
i has de ser exemplar en tot,
exemplar en tots els moments,
t’has d’anar oblidant de tu,
has de ser cadascun dels teus
i fer la seua pena
i fer la seua fúria,
i així seràs integrament,
als ulls de Déu i als ulls dels homes,
i seràs poble per sempre.
Pena unànime, fúria unànime,
així varen nàixer els salms.
El temps que ve és un temps de salms,
solament perduren els salms
creuant els segles i els països.
Únicament el salm perdura,
i tocaràs mare en el salm.
Contra el dol, contra la injustícia,
contra la brutedat i la tristesa,
i contra la incivilitat,
agafa el salm i entona el salm,
car aquest temps és temps de salm.
No hi ha millor arma que el salm:
enderroca els murs i els enlaira,
desfà les ciutats i les fa,
i l’esperança està en el salm.

82
De vegades també arribava Neruda. Mirava l’un costat i
l’altre amb aquells ulls de peixot sota la seua gorra seia en
el divan mirava amb certa cautela. No pots fiar-te
mai em deia agafant-me pel braç. Jo ho comprenia tot i
ho disculpava tot. Ell es treia de la butxaca una primera
edició de Quevedo i una segona edició de Fray Luis de León
i es treia encara més papers per exemple la partida baptismal
de Jorge Manrique, un originals il·lícits de Góngora a
la mort del Conde de Villamediana, coses totes absolutament
interdictes llavors. En uns gots aculats d’un vidre
de dit bevia el vi negre mentre jo llegia les tèrboles línies
amargament llunyanes. En establir-se un cert ambient de
confiança es treia un calcetí i improvisava una oda elemental
mentre el dit gros del peu descalç sobresortia
indòmit. Són coses de la guerra què t’he de dir, tu ja
m’entens i mut.

82

83
El meu pis al costat de la caserna (no sé si tu l’has vist) és
un pis molt modest però al balcó arriben els arbres del
carrer. Pense en la mort atroç de Martínez Ferrando. M’agradaria
rebre com era abans costum la visita de César Vallejo
però César Vallejo s’ha mort definitivament amb la
publicació de la seua obra completa amb notacions i tota
la Bíblia. César Vallejo quantes, quantes memòries de pus,
de semen, de gargalls i vitralls de pedres i remotes paraules
familiars. A tu el meu homenatge sols a tu únicament a tu
pur, impur adorable, els teus versos m’arriben com les
telles remotes del “mort i pam” de la meua infantesa.
Et recobre i em salve César Vallejo. Deixe el teu nom ací al
darrer poema amb un amor que mai no s’entendrà.
Els crítics faran possiblement al seu temps les seues crítiques.
Jo sé bé quant et dec i t’ho pague de moment amb aquest
còdol que diposite damunt la taula una abrupta pedra
de via però en la qual tu m’entens toque mare i em basta,
a mamar tots els versos a prendre vent tota l’ars poètica.

84
Aquest any miserable,
MCMLXIII després de Crist,
serà molt recordat i molt amargament.
Vicent Ventura, desterrat a Munic o a Paris;
Joan Fuster, a Sueca,
-diuen pel veïnat que escriu de nit a màquina, i circula
un tenebrós prestigi-;
Sanchis Guarner recorre, perplex, la ciutat;
jo escric i espere a Burjassot,
mentre pels carrers de València
la gent, obscena, crida i crema un llibre.

85
Hi ha el marit que se’n va un dia amb una noia,
car no pot amb la carn blanca de la muller,
fidel, honesta, bona, i té el desig de jaure
brutalment amb un cos que acaba de tenir
altre cos, altres cossos, aquell vespres mateix,
damunt seu, i és feliç, pensant així, sabent,
i sabent i pensant que aquell cos, aquell dia,
ha de tenir encara altre cos, altres cossos
damunt seu, l’un darrere l’altre, uns moments només,
homes que no coneix, que no sap bé que són,
l’estremiment només del plaer, i el bidet,
acceleradament el bidet de seguida.
Besos llargs i profunds, carícies lentíssimes,
La mà, lenta, cercant, aquell lloc més ocult,
i agafant amb tendresa, suaument, el grapat
del baix ventre, mirant hàbilment, lentament.
83

		
86
El meu origen t’ho explicaria:
jo sóc etrusc, la raça castigada,
el càlid món de coves i de tombes
que va desfer la cultura romana
just al moment de la seua puixança.
Això, potser, ho explicaria, tot,
àdhuc aquest amor itinerant,
sempre cercant algun lloc ignorant
on fos feliç, fins on això pot ésser,
tot enyorant, familiar, l’origen.
(Haveu pensat que Salvat – Papasseit
potser tampoc no és massa entenedor
sense aquell bru passat familiar,
des d’on li ve, sense dubte, aquell càlid
i al·lucinant món de malucs i llet?)
molt he trigat ha dir-t’ho, amic meu,
i ara ho he fet insuficientment.
Darrere meu i la meua aventura
creuant els mars, mira sempre unes tombes,
mira una pols injustament malmesa.

87
XIX
Penediments a penes, confessions mal fetes,
les treves que es demanen i les treves que es prenen,
les promeses que es fan i que no s’acompleixen,
les coses que es demanen i el do que s’ha oblidat,
potser la confiança o potser l’esperança,
requeriments diaris, sol·licitacions,
els fervors instantanis, els pànics, els oblits.

88
Fosc, recolzat en el capçal del llit,
et veig dormir com un tendre animal.
Sota el llençol, et tempte l’engonal,
la rodonor abatuda d’un pit.

84

89
No et diré “Anem ací”. No et diré “Anem allà”.
Només et diré “Anem”. Quan ja siga arribada
l’hora, jo t’he de dir això només: “Anem”.
I jo sé que aleshores te’n vindràs. Jo clouré
dins de la meua mà la teua, em miraràs
a penes -jo em riuré-, estaràs nerviosa,
i miraràs el sòl, i de sobte, després,
em miraràs també i també te’n riuràs;
i així, vull dir rient-nos, i amb la teua mà closa
dins la meua, anirem. No deixarem de riure.
I deixarem darrere quasi totes les coses:
poble, casa, carrer, pares, amics, parents.
I no les deixarem: no les recordarem.
De sobte tot això deixarà d’existir,
o mai no haurà existit. Com nosaltres. Nosaltres
tampoc no érem abans. Serem, només, de sobte.
(Un incís: em recorde, irremeiablement,
d’Adam i Eva sorgint del Paradís, tots nus,
amb el cap abatut sobre el pit... Te’n recordes?)

90
Com mariner que treballa la terra,
com llaurador que treballa la mar,
sembra cantant una síl·laba clara,
una medalla d’amor i de còlera.
Prosperarà arribat el moment.
Prosperarà com la vela o com l’arbre.
Mira un moment, al davant tot el jorn.
Mira al davant el llarg solc que li resta.
Amb fosc afany ha enterrat la llavor
amb fosc afany i esperança de punys
vindicatius floriran en tot temps
i cantaran unes ales lleugeres.
Sembra l’amor, sembra els punys, sembra l’ala
el cant funest de l’ametla fecunda,
l’enamorat amb un pit a la mà.
Mira l’espòs que torna de la feina.
Mira el seu fill i contempla l’esposa
i mira el jaç on han de viure sempre.
Cova d’amor, cova negra florida.
Creixen arrels i principis de vida
Creixen arrels i principis d’estels.
Veig abocat la negror de la vida.
Em bec a doll el secret amorós.
No em llevaran aquest gust de la terra.

85

91
Nen que agafes la pedra del sòl alegrement:
no penses que al dessota la pedra, atent, roman
un escorpí; no és temps encara, oh, nen!, que penses
aqueixes coses: pren la pedra i la paraula
senzillament i pura, sostín-les a la mà,
sospesa-les alegre, i riu mirant enllà,
car sempre hi ha motiu per a riure, tenint
la pedra, la paraula, a les mans, si fou presa
per nosaltres del sòl -oh nen-, i sempre hi ha en ell
quelcom que ens esperava des d’abans que
						nasquérem.
Somriu sempre amb quelcom a la mà; pensa que
somriem sempre que tenim quelcom en ella......
No ens somriem amb les mans buides: preguntem.
I encara no és vingut el temps de la pregunta.

92
Dur fonament, clara seu de la pàtria,
vent com l’acer, llum estigmatitzada,
rodó, rodó, bocí de llum profunda,
terra de pa i vinya insuperable.
Dic el teu nom i lentament mastegue
l’afany dolgut, la pàtria perduda,
el bé més gran, la sòlida ventura,
el tron profund, dinastia del vi.
Perdut, perdut. Perdut com solc antic,
com solc perdut, com moneda o medalla,
com marbre coix, lletanies que tornen!
Tornarà el temps, al cap del temps, segur.
Sobre aquest nom edifique la pàtria!
Seguirà el temps, la ventura infinita.

86

Godella
en la poesia
d'Estellés

87

IGNASI PINAZO
Per l’home humil de pols i teranyines.
Per l’home humil de cadira baixeta.
Per l’home humil de butxaca dolguda.
Per l’home humil, minuciós, exacte.
En arribar a la festa del poble
des d’un cantó, humil, la contemplava.
Prenia apunts. Parlava amb cortesia.
Deixava el pas primer a les senyores.
Per un amor de les festes del poble
entre aquell fum o l’olor de l’estable.
Per un amor de carrers enramats
amb els coets i fulles de dolçaines.
Jo dic un nom de secular grandària.
Jo dic el nom dels carrers de Godella.
Jo dic un nom amb olor de paelles.
Jo die el nom, cast, d’lgnasi Pinazo.
Havent-lo dit s’emplenen els balcons,
canta febril, jocund, el tabalet,
cante un enyor de clavari major,
el ciri gran, la dama i les banderes.
Jo dic un nom i dic fundació.
Traços humils al cantó de la festa.

Ignasi Pinazo,
Llibre dels pintors, Mural del País Valencià, vol. I, pàg. 475.

88

OFICI PERMANENT A LA MEMÒRIA DE JOAN BAPTISTA
PESET, QUE FOU AFUSELLAT A PATERNA EL 24 DE MAIG
DE 1941
Un dia jo no sé quin
arribaràs oh Mort per mi
i no serà necessari que
llegesques el meu nom
sabràs qui sóc i on sóc
i em llevaré prestament
i sortiré amb tu al passadís
el gran fred de la matinada
darrerament m’acomiadaré
dels meus companys amb la mirada
i et seguiré i passaré els tràmits
sense dir res
pujaré
al camió
i em duràs al lloc
no m’hauran d’embenar els ulls
hauré d’escoltar els ferros
dels fusells les descàrregues
Mort
oh Mort
jo no vull la mort
vull la vida
que podrà ser útil encara
muller fills germans
adéu
i tu
ciutat
ciutat que oblides massa fàcilment
i hauràs de porgar les teues culpes
adéu
godella
ermita de sant salvador
cames lleugeres de la tarara
pins
carrers
fills

Ofici permanent a la memòria de Joan Baptista Peset, que
fou afusellat a Paterna el 24 de maig de 1941,
Mural del País Valencià, vol. II, pàgs. 227-255
89

GODELLA
El temple antic, la convinguda gràcia.
Desnivellat, jocs de plom, precipici.
Cultius de l’horta, mantellina al cap.
Amples diürns, de pólvora i ermita.
Nits conjugals i d’ensucrades coses.
Tornen ocells i rossinyols de fama.
Baixen i pugen delirants carrers.
A poc a poc s’extenua una dàlia,
de tant d’amor i tanta soledat.
Puja pels murs una olor de gesmils.
Godella,
Llibre XVI, València. Canten els pobles (I), Mural del País
Valencià, vol. II, pàg. 454

90

EL MISTERI
Arriba l’hora del gotet d’orxata
Entre els cavalls de la mar, els cavalls
Oh llit desfet i tebior dolcíssima
«Lo meu car Fill, quan lo veuré» Vacil·la
De Burjasot i de Godella vénen
Clama la Mare en el silenci. Hi ha
Mare d’amor, contemplaria el Fill
De terra, els ulls, i només que de terra
Llibre d’Elx,
El misteri, Mural del País Valencià, vol. III, pàg. 274.

91

Els dies de Pasqua anàvem a l’ermita del Salvador, de Godella, amb els
berenars; dúiem camisa blanca i espardenyes. Elles, a banda, les amples
faldes redones i les bruses més aviat lleugeres, duien una petita cistella
amb el berenar. (...) Després ens asseíem cul en terra i berenàvem. Els
ous durs, els esclofollàvem, en un descuit, al front d’algun amic entre
grans rialles. Després ballàvem la tarara, agafats de les mans, i saltàvem
i cantàvem altres cançons. Les xicones saltaven a la cordeta. En arribar
les primeres ombres, tornàvem, agafats de les mans i cantant i ballant, al
poble, Burjassot.

Animal de records, El tractat de les maduixes, pàg. 51.

La meua família parlava molt dels dots de l’oncle Josep Maria com a
cantant, i també del tenor Alonso, que era de Godella, el poble veí de
Burjassot.

Animal de records, La parra boja, pàg. 134.

92

el camp de Burjassot i el camp de Borbotó,
el secà de Paterna i el secà de Godella,
i el Pla del Pou, i els masos, les barraques de Lluna,
l’Alqueria del Pi, i el Pixador, i el mas
del Rosari, i la casa del Saboner i el pi,
i el molí de la sal i el llibre que he d’escriure,
i el tren que ve de Llíria i el que puja a Paterna.
Coral romput, Obra completa 6, pàg. 263.

Godella, 1954
Jocs Florals del Bicentenari.
Flor natural el poeta Vicent Andrés Estellés.
Va actuar com mantenidor l’ex-ministre don Eduardo Aunós.
Va ser regna la senyoreta María Isabel Estellés Zanón

93

Unitat
Didàctica

94

UNITAT DIDÀCTICA
La Unitat didàctica sobre el POEMARI d’Andrés Estellés està adreçada als alumnes de 4rt.
d’E.S.O., tot i que també es pot treballar amb alumnes de Batxillerat, perquè són els que, per la
seua maduresa personal, millor poden arribar a la seua poesia.
L’estructura de la unitat seria la següent:
OBJECTIUS
- Conèixer Andrés Estellés i la seua obra.
- Aprofundir en les recursos estilístics que empra.
- Aprendre a compondre poesies a partir de determinants models.
- Conèixer la temàtica sobre la que parla Andrés Estellés.
- Establir, o no, relació entre el títol del poema i el tema.
- Diferenciar clarament l’expressió poètica i lírica de la prosa.
- Aprofundir en el coneixement de la llengua.
METODOLOGIA
Primerament es fa una lectura col·lectiva de cadascun dels poemes a classe (cada vegada un
alumne). A continuació es comenten aquelles coses que més ens han cridat l’atenció d’allò que ha
sigut llegit per tal d’aclarir conceptes i saber que és el que s’ha de fer a les activitats.
Posteriorment es fan les activitats individualment i finalment es fa una posada en comú sobre
les conclusions que cadascun ha tret a partir de les respostes que han donat a les diferents activitats.
Han de quedar molt clars el tema, la relació del títol amb el tema, el significat de determinades
expressions al context del poema o la contraposició de temes.
Tots els poemes tenen com activitat comuna escriure una poesia fent servir diferents tècniques.
El professor explicarà en que consisteix cada tècnica i perquè creu que, per a aqueix tema, és la
més escaient. Farà un exemple a la pissarra i deixarà un temps per que cadascú pose a treballar
la seua imaginació intentant aclarir els dubtes que se’ls presenten i arreplegarà els treballs per
corregir-los.
En finalitzar la correcció tornarà a cadascú el seu poema, reservant-se els dos que considere
millor (per la seua qualitat, perquè s’ajusten a l’esquema treballat o perquè han reflectit el tema
d’acord amb allò que ens dóna a conèixer Andrés Estellés). El dos autors llegiran públicament els
seus versos i explicaran als seus companys perquè els han escrit d’aqueixa manera la qual cosa fa
que s’obriga un debat entorn al tema i a la manera de reflectir-lo.
AVALUACIÓ
A l’hora de fer l’avaluació cal fer una valoració en dos camins:
1.
2.

Poema a poema.
En finalitzar el poemari.

A l’avaluació del primer punt es tindrà molt en compte la participació, la realització de les
activitats, el recull d’informació i la presentació de totes i de cadascuna de les poesies.
Pel que fa al segon punt, l’avaluació serà en base a la presentació d’un dossier on apareixeran
les conclusions que s’han extret del treball fet a classe, donaran la seua opinió sobre el treball, diran
quina poesia els ha agradat més i per què i resumiran la temàtica d’Andrés Estellés amb la poesia
que consideren més representativa.
95

Semblança
Vicent Andrés Estellés va nàixer l’any 1924 a Burjassot, el nostre poble “I em van traure / el dia 4 de
cert setembre”, i va morir-hi l’any 1993. Son pare, Vicent, era forner i s’havia casat amb Carmen , filla del
“Nadalet”, l’amo del forn. Era un home sense estudis “pare / no sabies llegir ni escriure, / na sabies de
lletra”. Però era un home d’una gran sensibilitat. Carmen Estellés, la mare del poeta llegia força, sobretot
novel·les. Potser d’ací li ve a Vicent la vocació literària. De vegades, els comentaris de la seua mare en llegir
els versos del seu fill, apareixen reflectits en alguns poemes: “Ma mare mai no vol que deixe d fer versos.
/ De vegades, si escric, més que res és per ella. / I voldria fer versos alegres i serens, / així com ella
els vol, vagament melancòlics...”.
Vicent Andrés Estellés va tenir una germana, Carmen: “La meua germana i jo vam estar molt units”.
Aleshores, durant la seua infantesa, van viure a tres cases diferents de la darrera porció del carrer de
l’Obispo Muñoz: al número 82, un primer pis, on va nàixer el poeta; després la planta baixa del número 78 i
als voltants de 1936, a la planta baixa del 97.
La vocació literària es va desvetllar molt aviat en V.A. Estellés i comença a conrear el teatre, però, pels
volts de 1935-36, segons ha dit ell mateix, es va dedicar a escriure poesia. Quan va esclatar la guerra civil,
tenia 12 anys. De vegades podem trobar als seus poemes les privacions de tot tipus que va haver de patir a
causa de la guerra. Com que durant la postguerra, el poeta era conscient del món que l’envoltava, aquesta
realitat està molt més present en la seua obra: “Els anys de la postguerra foren uns anys amargs, / com
no ho foren abans els tres anys de la guerra... / La postguerra era sorda, era amarga i feroç”.
A l’edat de 15 anys acabada la guerra, començà a treballar de forner, i després d’orfebre i mecanògraf:
“El món / dels Estellés, orfebres i forners,...”. Cap a l’any 1943 li publiquen el seu primer article en u diari.
Ha trobat un ofici que realment li agrada. A l’edat de 20 anys passa una temporada a Madrid per estudiar
periodisme, que serà des d’ara la seua professió.
Fa el servei militar als Pirineus de Navarra. En tornar a València, treballa com a periodista en “Las
Provincias”, diari del qual arribarà a ser redactor en cap a l’edat de 34 anys. S’introdueix als nuclis d’activitat
cultural del país, on coneix Joan Fuster i Manuel Sanchis Guarner. Tots tres esdevindran molt amics.
L’any 1955, es va casar amb Isabel, núvia d’ell des del 4 d’Agost de 1947. Van llogar un pis a la ciutat
de València i s’hi van quedar a viure. Al 1956 va nàixer la seua primera filla que, dissortadament, va morir
tres mesos després. Isabel i Vicent es van sentir molt abatuts i tristos. Va aparèixer “La nit”, un llibre influït pel
dolor causat per aquesta desgràcia. També va escriure en aquell any en castellà “Primera soledad”, dedicat
a la seua filla i que publicaria l’any 1988.
Des dels anys 50, la seua producció poètica i les seues publicacions s’acceleren d’una manera
espectacular. L’any 1958 guanyà el premi “València” de la Diputació Provincial amb “La clau que obri tots els
panys”. El poeta diu que en aquest llibre “hi ha tics que resumeixen la poesia interior i, en certa manera,
ja anticipen el que escriuré després. El tema del sexe s’hi planteja cruament, el tema del amor també,
i el tema de la mort”.
L’any 1971 publica cinc llibre, entre els quals es troba “El llibre de meravelles” (Manuscrits de Burjassot
– 1). Hi fa un recorregut per la València d’aquell temps. Els records de la seua infantesa i adolescència
apareixen en els seus poemes.
Des de l’any 1972 fins al 1992 ha publicat 10 volums d’una “Obra completa” que recull gran part de la
seua producció.
Amb Isabel va tenir dos fills més, Vicent i Carmina. Després d’unes malalties del poeta, Isabel ha sigut,
com sempre, tothora el seu suport. Res no li ha impedit de continuar escrivint. De la seua dona diu en la
sonata que li dedica: “M’ha ajudat molt, de nit, mentre escrivia... / i m’has donat la teua companyia, / el
teu discret silenci, el teu ajut.”
L’any 1985 va publicar tres llibres en prosa on parla de la seua vida, i com no, també del nostre poble.
Darrerament, ha experimentat en el teatre. L’any 1978 va publicar “Oratori del nostre temps”.
Ple de projectes literaris, aquest home, necessita “crear” contínuament. Sotmés a un estigma com ell
pregona en “La clau que obri tots els panys”: “Sóc un home que no té més remei que escriure, / i no
té més remei que escriure certes coses, / i les diu, i les diu com les veu, com les sent / en carn viva,
cremant-li en les boles dels ulls, / Escrivint em sé lliure. Absolutament lliure”.
Després de la darrera malaltia, vingué al nostre poble a recuperar la salut i la memòria, i es va quedar
entre nosaltres. Així acomplia un vell desig expressat vint anys enrere: “I voldria tornar-me’n i viure a
Burjassot / veure des del balcó de la casa on vaig nàixer / un colomer, les teules, i enllà, els pins de
les monges”.
Joan Fuster qualifica el nostre poeta com la veu més intensa i més potent que s’ha fet sentir al nostre
país en els últims segles.

								
96

.Vicent Senent Valls

Biografia
1924
Naix a Burjassot, el quatre de setembre.
1935 – 6
Comença a escriure poesia. Abans ja havia escrit algun guió de teatre.
1939
Ajuda el seu pare al forn del poble; després treballa d’orfebres i mecanògraf.
1942
Se’n va a Madrid a estudiar periodisme.
1945
Ha d’anar ha fer el servei militar a Navarra, lluny del seu poble.
1946 – 7
Torna a València i coneix Isabel, la seua futura muller.
1948
Entra a treballar al diari “Las Provincias”.
1953
Publica el seu primer llibre: “Ciutat a cau d’orella”.
1955
Es casa amb Isabel.
1956
La parella té una nena que mor als quatre mesos de vida, fet que provoca en Vicent Andrés
Estellés l’escriptura de “La nit” i de “Primera Soledad”. Guanya el premi Cantonigrós de poesia.
1958
Publica “Donzell Amarg”.
1965 – 6
Rep el premi Ausiàs March i publica “L’amant de tota la vida”.
1971
Publica “Llibre de meravelles, La clau que obri tots els panys, Llibre d’exilis, Primera
audició i L’inventari clement”.
1972
L’Editorial 3 i 4 de València comença a publicar l’Obra Completa amb un primer volum:
“Recomane tenebres”.
1973
Publicació de “L’Hotel París” i “Ora marítima”
97

1974
Segon volum de l’Obra Completa: “Les pedres de l’àmfora”.
1975
Rep la Lletra d’Or pel llibre en català de l’any.
1976 – 7
Publica “Antibes” i el tercer volum de l’Obra Completa: “Manual de conformitats”.
1978
Publica el quart volum de l’Obra Completa: “Balanç de mar”.
Rep el Premi d’Honor de les Lletres Catalanes.
1980
3 i 4 publica el cinqué volum de l’Obra Completa: “Cant Temporal”
1981
Volum sisé de l’Obra Completa: “Les Homilies d’Organyà”.
1982
Volum seté: “Versos per a Jackeley”.
1983
Volum vuité: “Vaixell de vidre”.
1985
Publica “Quadern de Bonaire” i “El tractat de les maduixes”, en prosa.
1986
Volum nové: “La lluna de colors”.
1987
Publica una novel·la: “El coixinet”.
1990
Volum desé: “Sonata d’Isabel”.
1991
Recull de poemes de l’any 1975, “Estat d’excepció”.
1992
Publicació de l’obra “Mare de terra”.
1993
És nomenat fill predilecte de Burjassot. Mor, i és soterrat al seu poble.

98

ALBADES
Aquest és el meu poble,
pedra solar.
Damunt d’aquesta pedra
edifique el cant.
Les tristeses, les alegries,
el vi, el sou escàs,
la ceba crua aixafada
amb un colp de puny.
Per on aniria
et recordaria
com fores, com ets:
coets de les nits,
claus de l’alfabet.
Per on aniria
sempre et portaria
tatuat al cor.
1.
2.
3.
4.
5.

Defineix amb una breu frase el contingut del poema.
Fes una poesia amb paraules relacionades de tema lliure.
Extrau tots els verbs i digues quin és el temps verbal i el mode que hi predomina.
Explica en el context les expressions “pedra solar” i “edifique el cant”.
Creus que el títol del poema és escaient. Quin li posaries tu?

99

ELS AMANTS
								La carn vol carn.

								AUSIÀS MARCH
“No hi havia a València dos amants com nosaltres.
Feroçment ens amàvem des del matí a la nit.
Tot ho recorde mentre vas estenent la roba.
Han passat anys, molts anys, han passat moltes coses.
De sobte encara em pren aquell vent o l’amor
i rodolem per terra entre abraços i besos.
No comprenem l’amor com un costum amable,
com un costum pacífic de compliment i teles
(i que em perdone el cast senyor López – Picó).
Es desperta, de sobte, com un vell huracà,
i ens tomba en terra els dos, ens ajunta, ens empeny.
Jo desitjava, a voltes, un amor educat
i en marxa el tocadiscos, negligentment besant-te,
ara un muscle i després el peçó d’una orella.
El nostre amor és un amor brusc i salvatge,
i tenim l’enyorança amarga de la terra,
d’anar a rebolcons entre besos i arraps.
Què voleu que hi faça! Elemental, ja ho sé.
Ignorem el Petrarca i ignorem moltes coses.
Les Estances de Riba i les Rimas de Bécquer.
Després, tombats en terra de qualsevol manera,
comprenem que som bàrbars, i que això no deu ser,
que no estem en l’edat, i tot això i allò.
No hi havia a València dos amants com nosaltres,
car d’amants com nosaltres en són parits ben pocs.”

1. Defineix amb una breu frase el contingut essencial del poema.
2. El poema d’Estellés parla de dos enamorats. Busca les paraules que fan referència a l’amor,
així com les metàfores que gasta que hi facen referència.
3. Fent servir les paraules en negreta i subratllades fes una poesia que tinga coma a tema central:
l’amor.
4. L’autor enfronta dues menes d’amor. Descriu-les en prosa, però aprofitant adjectius i expressions
del poema.
5. Explica en el context les expressions “vell huracà” i “enyorança amarga de la terra”.
6. Creus que el títol del poema és escaient. Quin li posaries tu?

100

CANT DE VICENT
De pares pobres
i amb mitges soles,

El paisatge
l’honren estables,

Després, l’amplària
greu de la sala

a molta honor,
vindria al món,

comuns, corrals
i fumerals.

un ambient
de cos present.

un món humil,
mes no mesquí.

Per fer més fi,
també algun pi,

I l’adjutori
del dormitori

Recorde, encara,
la casa, clara,

i cossiols
d’alegres flors:

on em van fer,
fill de forner,

on jo nasquí:
precari, el pis

hi ha, de precari,
clavells, geranis,

i em varen traure,
el dia 4

tenia cuina,
amb una pica

roses intactes
i fulles magnes.

de cert setembre,
del càlid ventre.

de pedra vella
i una finestra;

Al menjador
molta claror

Molt festejat
pel veïnat,

després hi havia
la galeria

i ben poc més.
Per les parets

a poc a poc,
amb llet de pot

aquella parra
que tant m’agrada,

unes pintures
de criatures

i sopes d’all,
em vaig criar.

sempre evocar;
l’embarronat,

inesperades:
donzelles llargues,

Tinc la nostàlgia
d’aquella casa,

corcat, dolent,
i un colomer

de llargs cabells,
i mariners,

del món aquell,
què li hem de fer.

buit, en desús,
dalt el comú.

reblertes sines,
remotes illes,

Plàcides prades
de les teulades,

ocells i barques
estranyes canyes.

d’això em vindria
la melangia,

M’excitaria
la fantasia

anys endavant,
i més d’un cant.

aquell mural
càndid i estrany?

No em preocupe:
és l’únic luxe
que em puc permetre,
i a fer punyetes.
Fou l’any del batre:
l’any 24.

1. Defineix amb una breu frase el contingut essencial del poema.
2. Opina si Estellés està descrivint o evocant (Raona la resposta).
3. Prenent aquest poema com a model, escriu-ne un de semblant sobre la teua infantesa, mantenint la mateixa mètrica; apariats o redolins amb rima assonant.
4. Localitza els substantius del text que parlen del seu amor i nostàlgia per la infantesa.
5. Converteix aquest poema en una descripció en prosa de la infantesa i la casa on va viure l’autor.
6. Consideres que el títol del poema és escaient. Quin li posaries tu?

101

EL BURJASSOTÍ
I

		

Si et diguessin a tu l’Estellesí
d’ací vuit a deu segles, ploraries,
pols en la pols, d’agraïment i música,
mes que si ara et declaraven
fill predilecte del teu poble, fill.
Pols en la pols, entre la pols veuries,
-com, el crepuscle, el Russafí la veia
la teua terra, els teus carrers, les seues
parets suades per amants anònims,
aquells inicis de jardí, canyars,
la lenta majestat de l’albufera.....
I més: de bon matí, les gents que arriben
en el trenet, a treballar, i diuen
un entrepà dins el saquet, i tant.
		

III

Burjassotí millor, si es considera,
i renuncies, ben feliç, al culte,
d’allò que en duien personalitat,
perquè et saps poble, més que res, i poble
entre moreres, sequioles, joncs,
forcats, corbelles i pallisses; poble
de vells camins polsosos i magranes,
amors furtius entre els dacsars, roselles
encara petulants on ja han segat
el forment; et saps poble, i poble que
mira en silenci la ciutat, qui sap
si com una germana o filla o dona
mirant atent què fa i no fa , amb qui va,
amb qui torna, a quina hora arriba a casa

II

L’Estellesí, car l’Estellés et diuen,
i el teu pare, en oir-ho, ho agraïa,
perquè evocava, fascinat, el món
dels Estellés, orfebres i forners,
republicans de Blasco abans de Blasco
que miraven, amb ràbia i amor
el paretó del Patí de Sant Roc
i es casaven, com Déu vol, amb les filles
dels carlins de més fama en tot el poble,
i a una banda i a l’altra del capçal
dels seu monumental llit de canonge
hi havia una escopeta i un rosari,
i són ja un mite, de prestigi grec,
amb la calenta sang d’un fratricidi.

1.
2.
3.
4.
5.
6.
7.

Busca algunes estrofes que facen referència a llocs de Burjassot.
Assenyala la relació que pot existir entre el títol i el contingut del poema.
Localitza substantius del text que parlen del seu amor i nostàlgia de Burjassot.
Opina si Estellés està descrivint o està evocant Burjassot (Raona la respuesta).
Amb la paraula BURJASSOT escriu una poesia acròstica (el tema ha de ser Burjassot).
Explica en el context l’expressió “amb la calenta sang d’un fratricidi”.
Consideres que el títol del poema és escaient. Quin li posaries tu?

102

Em posareu entre les mans la creu
o aquell rosari humit, suat, gastat,
d’aquelles hores de tristesa i por,
i ja ninguna amenitat. Després
tancareu el taüt. No vull que em vegen.
A l’hora justa vull que a Burjassot,
a la parròquia on em batejaren,
toquen a mort. M’agradaria, encara,
que alguna dona del meu poble isqués
al carrer, inquirint. “Què qui s’ha mort?”
I li donen una breu notícia:
“És el fill del forner, que feia versos”.
Més cultament encara: “el nét major
de Nadalet”. Poseu-me les ulleres.
1.
2.
3.
4.
5.
6.

Defineix amb una breu frase el contingut essencial del poema.
En què notes que Estellés recorda Burjassot.
Localitza tots els substantius i adjectius que tinguen a veure amb la mort.
Amb aqueixos substantius i adjectius fes una poesia que tinga com a tema central: la mort.
Explica en el context les expressions: “hores de tristesa i por” i “la parròquia on em batejaren”.
Quin títol posaries al poema?

103

La dona que ven les coses, a la nit, a la porta
del bar, del cabaret, la dona que vigila
el wàter de les dones; la dona que s’ha deixat
la vaixella escurada i els tres fills en el llit
i va a fer certes coses, a la nit, vora el riu;
i la dona que va tenir un fill i no
sap d’ell des de la guerra, i resa a Sant Antoni
la dona que neteja el servei del café
i la dona que agrana les habitacions
del vell hotel per hores i parelles febrils;
i la dona que planxa, i la dona que cus,
i la dona que fa l’article de les dones
i diu les excel·lències de cadascuna d’elles,
sospesant-los els pits, colpejant-los les natges
i entra després la safa i pondera les còpules;
i la dona que prega per la feina de l’home
i pel fill i; i la dona que vol
tenir el primer nuvi; i la dona que vol
tenir un fill, quedar aquesta nit prenyada
1. Al poema, Estellés ens parla de la dona, però, ens parla d’una sola, ens parla de moltes o de
totes en una (Raona la resposta).
2. Fes una poesia en què dónes la teua visió de la dona.
3. Localitza tots els substantius i els adjectius que tinguen a veure en teòriques, feines de la
dona.
4. Quin creus que és el recurs estilístic que més es repeteix?
5. Quina imatge o imatges gastaries per il·lustrar el poema?
6. Quin títol posaries al poema?

104

No has aclarit el teu odi a la mort,
aquella mort tan present als meus versos,
estesa al llit o asseguda a la taula,
bevent conyac fins rodolar per terra
o fornicant amb tot déu pels racons,
secretament determinant-t’ho tot.
L’odies tu, confusament encara
i vehement fins un extrems histèrics.
Prendries foc a tots els teus papers
inútilment, perquè és en mi.
Jo t’ho diré amb paraules planeres,
l’odies tant perquè has vist en ella
alguna amant que molt més em subjuga
que cap amant, àdhuc que tu mateixa.
Però la mort a la seua certesa
gravita i és per damunt de nosaltres
i d’ella ens ve, encara que no ho penses
aquest afany que febril ens empeny.
1. Quina funció acompleix la mort en aquesta poesia d’Estellés.
2. Fent servir les paraules en negreta i subratllades fes una poesia que tinga com a tema central:
la mort. Fes apariats o redolins amb rima assonant.
3. Localitza tots els substantius i adjectius que tinguen a veure (establint una relació) amb la
mort i l’amor.
4. Intercanvia estrofes de la teua poesia amb el teu company i reconstrueix el poema (veges si
diu la mateixa cosa que volies dir amb el teu).
5. Quin títol posaries al poema?

105

He aixecat, mentre escrivia, el cap
i amb ulls cansats de la cal·ligrafia
he vist enllà, damunt d’una tauleta
que hi ha al racó del nostre menjador,
entre papers i llibres que m’estime,
com un ocell de ritme popular,
com un gresol, una fotografia
de fa mil anys o de fa quatre dies.
Tu i jo, Isabel, feliços d’un amor
I més enllà les Sitges del meu poble.
La veig sovint i et recorde moltíssim,
el cos esvelt, com un cànter de Nàquera
i un breu ocell de tristesa als teus ulls.
M’ha ajudat molt, de nit, mentre escrivia
entre papers i fortuïtes síl·labes.
Com qui a la nit intenta orientar-se
amb mans, amb ulls, jo t’evoque i et mire
aquell instant de l’any 48.
Tu vares fer que cregués altre cop
i m’has donat la teua companyia,
el teu discret silenci,el teu ajut.
Aquesta nit t’he mirat novament.
Et tinc i et veig com et veié el meu cor
el dia aquell de la fotografia.
Dorms, ara, al llit, i dormen els teus fills.
En aquest gran silenci de la casa
jo et vull deixar, amant, amats per sempre,
un ram convuls de síl·labes de vidre.
1.
2.
3.
4.
5.

Defineix amb una breu frase el contingut essencial del poema.
En què notes que Estellés recorda Burjassot.
Subratlla 20 paraules del poema i fes una poesia que parle del amor i de Burjassot.
Analitza sintàcticament des de: He aixecat.......... fins del nostre menjador.
Amplia el poema d’Estellés amb dues estrofes que respecten el tema i la mètrica del poema.
Intercala-les allà on consideres més adient.
6. Quin títol li posaries al poema?

106

Al dematí potser et floriran
entre les mans de timidesa invicta,
volaran des d’ell brisa i colomes.
Creix el mural de calç i de coets,
amb claredat i explosions de mar,
per un amor que se’ns enduu plegats.
Secret amor, estendard lluminós,
barres de sang sobre un blanc intocable,
aquest amor salvatge d’un país
que havem creuat, estimant-nos moltíssim,
des d’Alacant a Castelló, amb els ulls
plens d’una llum, una gota de llum.
Dic el teu nom en aquest punt mateix.
Dic Isabel i canten el canyars
i pels carrers diversos de València
passen amants que es besen a la boca,
amb molt d’amor presos per la cintura,
atarantats d’una olor de gesmils.
Dic el teu nom i amb casta reverència
el posaré en un pitxer amb aigua.
Dic el teu nom i seguesc el meu camí.
1.
2.
3.
4.
5.

Quin títol li posaries?
Defineix amb una breu frase el contingut essencial del poema.
Subratlla 20 paraules i fes una poesia sobre tema lliure.
Busca algunes estrofes que fan referència a l’amor.
Digues els recursos estilístics que hi apareixen.

107

Només sabem quan comença la nit:
mai no sabem si tindrà mai termini.
Amb ulls de son i cansament mortal
Confonc la nit amb el dia i és nit,
Tot és ja nit en la meua existència.
Amb pas incert, maquinal, la recòrrec,
creue uns carrers, unes places, uns llocs.
1. Defineix amb una breu frase el contingut del poema.
2. Fes un poema de quatre versos, a ser possible que rimen, on establesques un paral·lelisme
entre el dia i la nit, el sol i la lluna.
3. Localitza tots els substantius i adjectius que tinguen a veure amb la mort.
4. Quin títol li posaries al poema?.

108

Aquest amor que fa un any que em va prendre
i mai no he dit i en silenci em prospera,
pense sovint que ha de matar-me un dia.
Car el secret, gelosament guarde,
arrima més enllà del sentiment,
i el pensament l’ha habitat i poblat.
No puc més, repetiria encara;
Però l’amor no em deixa mai, cruel,
I em trobe a gust dessota el seu domini,
sabent, com sé, que ha de matar-me un dia,
molt lentament, corcant-me a poc a poc.
La meua mort, mai espectacular,
M’ha d’arribar d’una lenta creixença:
va madurant a les meues entranyes,
exactament com madura l’amor.
1.
2.
3.
4.
5.
6.

Quina funció acompleix la mort en aquesta poesia d’Estellés.
En la comparació que està fent entre l’amor i la mort, a què s’està referint?
Fes una poesia acròstica amb les paraules: AMOR i MORT.
Quin títol li posaries?
Explica en el context el significat dels quatre versos.
Extrau tots els verbs i digues que és el temps que hi predomina.

109

TESTAMENT MURAL
El meu nom i el teu nom, escrits en la paret,
en aquella paret plena de cors i rúbriques,
en aquella paret de voluntats darreres,
mentre s’agonitzava de l’amor o la pena;
en aquella paret de la fosca escalena,
entre paraules tendres i paraules obscenes,
paraules que parlaven d’un amor invencible,
paraules que parlaven d’un record en carn viva,
paraules que evocaven les nits de gaudi i pètals,
i la pornografia delirant d’uns dibuixos,
en una convivència que m’agrada pensar.
En aquella paret suada pels amants,
amerada d’amors com un dur matalàs,
en aquella paret de fraccions ardents.
El teu nom i el meu nom feroçment enllaçats
quan també s’enllaçaven les nostres cames, fosca
escaleta que evoque i que no diré on és,
encara que em torturen, encara que em degollen.
El teu nom i el meu nom , ardents, en un arrap
sobre els algeps suats de la paret aquella.
El teu nom i el meu nom arrapats amb les ungles,
Arrapats en la bruta paret de l’escaleta,
amb una voluntat de viure, de perviure,
amb una agonitzant cal·ligrafia dura,
entre coses obscenes i coses delicades,
exclamacions brutals d’un sexe poderós,
notacions ingènues de quadern escolar,
notes sobre la marxa dels esdeveniments,
aquell luxe d’autògrafs autèntics i primaris.
El teu nom i el meu nom, més que escrits, arrapats,
aquell amor, l’amor, amor d’ungles i dents.

1.
2.
3.
4.
5.
6.
7.

En aquest poema Estellés ens dóna una visió de l’amor, com la qualificaries?
Opina si Estellés està evocant o descrivint (Raona la resposta).
Quin títol li posaries?
Assenyala la relació que pot existir entre el títol i el contingut del poema.
Busca algunes estrofes que facen referència a l’amor.
Imagina’t que t’agrada un xic o una xica. Escriu una poesia declarant-li el teu amor.
Si hagueres de fer graffittis a la paret expressant l’amor que sents per una persona, què
posaries?.

110

CRIM
La soledat del port aquell vespre d’hivern.
En aquell bar mesquí. Tenia els cristalls bruts.
La taula apegalosa. Fumàvem en silenci.
Pel Recatí hi havia les restes d’un navili
fet pols durant la guerra. Emergien uns ferros.
Ningú dels dos pensava, potser, en Baudelaire.
El cel gris, el mar brut. I l’escenografia
habitual del port. La soledat del port.
A Pinedo s’havia ofegat un rector.
No em quedaven diners i allargava el conyac.
Bevia lentament. Recorde el teu genoll.
Tu tenies les cames l’una damunt de l’altra,
i recorde la línia mòrbida d’una cuixa.
I una vaga tristesa. Com si tot fos inútil.
Anàrem a la platja. La soledat, també.
Agonitzava el mar com un vell animal.
Un animal enorme, encara sense nom.
Et pujaves el coll de l’abric. Més silenci.
Es desfeia l’escuma a les meues sabates.
Em vaig girar. Et viu, remotíssima, sola,
més prima dins l’abric. Dins l’abric, dins el fred,
dins el vent que batia el teu cos malencònic.
Et viu més prima i alta. I tanta soledat.
Dempeus, en l’amplitud penosa i solitària,
-els cabells revoltats, la roba revoltada-,
com si esperàssem el cos d’un assassinat.
El cadàver del fill que no havíem tingut,
que no tindríem ja, i potser ja ho sabíem.
Com potser ja sabíem que to s’acabaria
un dia qualsevol, inesperadament.
Com si haguéssem mort ja, o com si ja estiguéssem
els dos morts, a la mort, individualitzats,
morts d’un en un, i junts, sense poder-nos dir
res, la gran soledat, el gran silenci, un fred,
la humitat, els tambors molls del mar retumbant,
unes proporcions lentament planetàries.
Esperant, ja en la mort, l’arribada d’un mort,
d’un conegut incògnit, sabent que això tampoc
no resoldria res. Els teus cabells al vent.
Ens vàrem sentir sols, qui sap si criminals.
Agafàrem el 2, tornàrem a València.
Miraves l’avinguda sense massa interés.
Al peçó d’una orella tenies un prunyó.
1.
2.
3.
4.

Busca algunes estrofes que facen referència a llocs de València.
Raona la relació que pot haver-hi entre l’amor i la soledat.
Assenyala la relació que pot existir-hi entre el títol i el contingut del poema.
Imagina’t que hi ha un lloc al món que per a tu ha sigut molt important perquè et permeté iniciar
relacions amoroses amb una persona. Fes una poesia descrivint aqueix lloc.
5. Explica en el context el significat de les següents expressions: “Agonitzava el mar com un vell
animal” i “els dos morts, a la mort, individualitzats”.
6. Quin títol li posaries?
111

No ocultarà el teu amor;
el serviràs honestament
i serà la teua conducta
alegria i seguretat.
Tu mateix et respectaràs
per tal que et respecten els altres,
i tu respectaràs als altres,
la seua pau, la seua pena,
i fer profitosa la pau.
Déu existirà sobretot:
i l’existència de Déu
la reconeixeràs en tot,
i en tot el beneiràs
i ho faràs tot en el nom d’Ell,
lliuradament, en silenci,
sense esperar cap recompensa
car la recompensa la tens:
Déu està entre les teues coses,
Déu està entre totes les coses,
com el sentiment de la pàtria,
sentiment de comunitat.
1.
2.
3.
4.

Defineix amb una breu frase el contingut essencial del poema.
Explica quin sentit i què significa Déu per Estellés.
Quin títol li posaries?
Fent servir les paraules en negreta i subratllades fes una poesia en què li parles a Déu.

112

Aquesta nit sent l’afany, el delit,
del nom no dit que algun dia he d’escriure.
Me n’entraré, un dia, vers la nit
i diré el nom i no em sentiré lliure.
Corre a la mort pensant anar a viure.
1.
2.
3.
4.

De qui està parlant Estellés?
Escriu un breu epitafi per a la tomba d’una persona volguda.
Analitza sintàcticament les estrofes 3 i 4.
Quin títol li posaries?

113

Potser a mort algú en el llit on em gite
potser que aquests llençols varen embolcallar
de moment, algun mort, un pobre mort incògnit
mentre se’n feia càrrec el Jutjat del seu cos;
potser ha mort algú que venia a resoldre
un assumpte, unes coses: algú ha mort, sense dubte,
en el llit on em gite, una nit qualsevulla,
lluny de la seua casa, del seu poble, dels seus,
del corral i els geranis, de l’esposa, dels pares.
Algun adolescent ha dedicat a Onan,
de genolls en el llit, el seu càntic febril.
Algú no s’ha gitat, passejant per l’estança
preocupat, fumant, despert tota la nit.
Potser, alguna nit, ha parit una dona,
ha plorat un infant, ha cridat una verge,
s’ha perpetrat allò que em diuen adulteri.
Potser, en aquest, llit va morir un infant.
1.
2.
3.
4.
5.

Defineix amb una breu frase el contingut essencial del poema.
Qui és veritablement el protagonista del poema?
Fes una poesia a un objecte a què apreues molt.
Quin títol li posaries?
Busca en una enciclopèdia qui era Onan.

114

Assumiràs la veu d’un poble,
i serà la veu del teu poble,
i seràs per a sempre, poble,
i patiràs, i esperaràs,
i aniràs sempre entre la pols,
et seguirà una polseguera.
I tindràs fam i tindràs set,
no podràs escriure els poemes
i callaràs tota la nit
mentre dormen les teues gents,
i tu sols estaràs despert,
i tu estaràs despert per tots.
No t’han parit per a dormir
et pariren per vetlar
en la llarga nit del teu poble.
Tu seràs la paraula viva,
la paraula viva i amarga.
Ja no existiran les paraules,
sinó l’home assumint la pena
del seu poble, i és un silenci.
Deixaràs de comptar les síl·labes,
de fer-te el nus de la corbata:
seràs un poble, caminant
entre una amarga polseguera,
vida amunt i nacions amunt,
una enaltida condició.
No tot serà, però silenci.
Car diràs la paraula justa,
la diràs en el moment just.
No diràs la teua paraula
amb voluntat d’antologia,
car la diràs honestament,
iradament, sense pensar
en ninguna posterioritat
com no siga la del teu poble.
Potser et maten o potser
se’n riguen, potser et delaten;
tot això són banalitats.
Allò que val és la consciència
De no ser res si no s’és poble.
I tu, greument, has escollit.
Després del teu silenci estricte
camines decididament.
1.
2.
3.
4.
5.
6.
7.
8.

Estellés en aquest poema parla d’un altre tema molt important en la seua poesia, de quin?
Fes una poesia en què intentes convéncer algun d’alguna cosa.
De quin poble està parlant Estellés.
Quin títol li posaries?
Què pretén Estellés amb aquest poema?
Quina poesia d’Estellés t’ha agradat més? (Raona la resposta).
Busca una imatge que tinga relació amb cadascuna de les poesies.
Dóna la teua opinió sobre el poemari que acabes de llegir (Raona la resposta).
115

Ruta Estellés

Ruta literària per Burjassot
http://www.fundacioestelles.org/ruta_estelles.php

116

Algunes activitats prèvies...
Estellés, el seu temps i el seu llegat
1. Sabries esmentar alguna obra, en valencià o en castellà que es base en la guerra o
en la postguerra?
2. Has sentit parlar de la censura? I de l’autocensura? Creus que algun poema de Vicent
Andrés Estellés es detecta censura o autocensura?
3. En quina mesura afecten els règims totalitaris (com el franquista) la creació literària?
4. Un dels poetes que més influència va exercir sobre Estellés va ser el xilé Pablo Neruda. Investiga quin era el nom real del poeta i de qui va prendre el «nom artístic» que
el va catapultar a la fama.
5. Quins autors (de la nostra i d’altres literatures) agradaven i influïren més en l’obra de
Vicent Andrés Estellés?
6. Estellés ha sigut un dels poetes més recitats i musicats pels nostres rapsodes i cantautors. Has escoltat alguns dels poemes recitats o cantats? Explica, breument, quina
percepció tens d’aquestes versions. És molt diferent el poema llegit del poema recitat
o cantat? Quina versió t’agrada més?

Estellés, l’obra i la llengua
1. Si repasses bé els poemes de la Ruta, hi trobaràs alguns dels recursos estilístics més
emprats per Estellés: la hipèrbole, l’anàfora, l’al·literació, les citacions... Tria un poema i explica els recursos estilístics que hi trobes.
2. La llengua que Estellés fa servir als seus poemes és ben sovint plena de col·loquialismes, localismes i, fins i tot, vulgarismes. Coneixes la diferència entres aquests tres
conceptes? Una vegada tingues clar el significat de cadascun, tria una poesia de la
Ruta i intenta detecta-hi el màxim de paraules d’aquestes característiques. Després,
classifica-les segons siguen col·loquialismes, localismes o vulgarismes.

117

La ruta
Consciència col·lectiva
El poema que expressa més vivament el compromís cívic de Vicent Andrés Estellés és «Assumiràs
la veu d’un poble». En la Ruta, hi ha un panell amb el poema.
Panell de la plaça de la Constitució
(abans del País Valencià i popularment plaça del Teatre Novedades)
«Assumiràs la veu d’un poble», Llibre de meravelles (1971)

5

10

15

20

Assumiràs la veu d’un poble,
i serà la veu del teu poble,
i seràs, per a sempre, poble,
i patiràs, i esperaràs,
i aniràs sempre entre la pols,
et seguirà una polseguera.
I tindràs fam i tindràs set,
no podràs escriure els poemes
i callaràs tota la nit
mentre dormen les teues gents,
i tu sols estaràs despert,
i tu estaràs despert per tots.
No t’han parit per a dormir:
et pariren per a vetlar
en la llarga nit del teu poble.
Tu seràs la paraula viva,
la paraula viva i amarga.
Ja no existiran les paraules,
sinó l’home assumint la pena
del seu poble, i és un silenci.
Deixaràs de comptar les síl·labes,
de fer-te el nus de la corbata:
seràs un poble, caminant
entre una amarga polseguera,

25 vida amunt i nacions amunt,
una enaltida condició.
No tot serà, però, silenci.
Car diràs la paraula justa,
la diràs en el moment just.
30 No diràs la teua paraula
amb voluntat d’antologia,
car la diràs honestament,
iradament, sense pensar
en ninguna posteritat,
35 com no siga la del teu poble.
Potser et maten o potser
se’n riguen, potser et delaten;
tot això són banalitats.
Allò que val és la consciència
40 de no ser res si no s’és poble.
I tu, greument, has escollit.
Després del teu silenci estricte,
camines decididament.

Propostes de treball
1. En què consisteix el compromís que el poeta expressa en aquest poema?
2. En el poema hi ha alguns versos de ressons bíblics, amb un cert to profètic. Assenyala’ls i explica’n el significat en relació amb el compromís del poeta.
3. Al llarg del poema hi ha paraules i expressions que fan referència a l’adversitat en
què viu el poble del poeta. Podries explicar, amb les teues paraules, què volen dir les
expressions següents, en el context del poema:
VERS

EXPRESIÓ

15

en la llarga nit del teu poble.

19

la pena

20

un silenci

24

una amarga polseguera

EXPLICACIÓ

118

4. En els versos 13-17 es formula de manera metafòrica quina és la missió que Estellés
s’atorga com a poeta:
No t’han parit per a dormir:
et pariren per a vetlar
en la llarga nit del teu poble.
Tu seràs la paraula viva,
la paraula viva i amarga.
5. En què consisteix aquesta missió?
6. El concepte de paraula viva no és exclusiu del poeta de Burjassot. Quin altre poetael
va emprar abans i fins i tot va teoritzar sobre ell?
7. Els versos 30-35 recorden el poema «La gran alegría» de Pablo Neruda.
No diràs la teua paraula
amb voluntat d’antologia,
car la diràs honestament,
iradament, sense pensar
en ninguna posteritat,
com no siga la del teu poble.
La gran alegría
La sombra que indagué ya no me pertenece.
Yo tengo la alegría duradera del mástil,
la herencia de los bosques, el viento del camino
y un día decidido bajo la luz terrestre.
No escribo para que otros libros me aprisionen
ni para encarnizados aprendices de lirio,
sino para sencillos habitantes que piden
agua y luna, elementos del orden inmutable,
escuelas, pan y vino, guitarras y herramientas.
Escribo para el pueblo, aunque no pueda
leer mi poesía con sus ojos rurales.
Vendrá el instante en que una línea, el aire
que removió mi vida, llegará a sus orejas,
y entonces el labriego levantará los ojos,
el minero sonreirá rompiendo piedras,
el palanquero se limpiará la frente,
el pescador verá mejor el brillo
de un pez que palpitando le quemará las manos,
el mecánico, limpio, recién lavado, lleno
de aroma de jabón mirará mis poemas,
y ellos dirán tal vez: «Fue un camarada».
Eso es bastante, ésa es la corona que quiero.
Quiero que a la salida de fábricas y minas
esté mi poesía adherida a la tierra,
al aire, a la victoria del hombre maltratado.
Quiero que un joven halle en la dureza
que construí, con lentitud y con metales,
como una caja, abriéndola, cara a cara, la vida,
y hundiendo el alma toque las ráfagas que hicieron
mi alegría, en la altura tempestuosa.
Quins són els versos semblants als d’Estellés? Què esperen Neruda i Estellés de la seua
pròpia poesia? Creus que entre Neruda i Estellés hi ha alguna semblança biogràfica?
119

8. En els versos 36-37 s’exposen els perills que l’actitud de compromís cívic pot comportar per al poeta. Per què el poeta els qualificats de banalitats? Coneixes algun poeta
(o cantant) assassinat precisament pel seu compromís cívic?
9. En els versos 39-40 hi ha el valor suprem que la poesia estellesiana ha arribat a formular; un valor que dóna sentit a tota l’obra poètica de Vicent Andrés Estellés.
Allò que val és la consciència
de no ser res si no s’és poble.
Explica, amb les teues pròpies paraules, en què consisteix aquest valor.
10. Una vegada Estellés ha pres la decisió d’assumir la veu del seu poble, acaba el poema
dient camines decididament? Quin sentit creus té el fet de posar-se a caminar?
11. Sabries dir quin és el concepte clau del poema «Assumiràs la veu d’un poble», apartir
de les repeticions anafòriques que hi ha.
12. Aquesta és la lletra de la cançó «La flama» del grup Obrint Pas, del disc que també du
per títol La flama. Llig-la:
Amb l’espurna de la història
i avançant a pas valent,
hem encés dins la memòria
la flama d’un sentiment.

Amb columnes de paraules
i travessant la llarga nit,
hem fet de cels, mars i muntanyes,
vells escenaris d’un nou crit.

Viure sempre corrents,
avançant amb la gent,
rellevant contra el vent,
transportant sentiments.

Viure sempre corrents,
avançant amb la gent,
rellevant contra el vent,
transportant sentiments.

Viure mantenint viva
la flama a través del temps,
la flama de tot un poble
en moviment.

Viure mantenint viva
la flama a través del temps,
la flama de tot un poble
en moviment.

Tant al disc com en els concerts, Obrint Pas introdueix la cançó recitant un poema de
Vicent Andrés Estellés que diu:
No et limites a contemplar
aquestes hores que ara vénen,
baixa al carrer i participa.
No podran res davant d’un poble
unit, alegre i combatiu.
Forma part del Mural del País Valencià, volum II, Un poble en marxa. Què creus que
significa la paraula poble tant en el poema d’Estellés com en la cançó d’Obrint Pas?
Per què creus que és important sentir-se part d’un poble? Per quina raó penses que
un poble «unit, alegre i combatiu» és més fort?
Per què penses que Obrint Pas ha triat aquests versos d’Estellés per a encapçalar una
cançó seua?

120

Resistència
Panell de la plaça Jaume I
«Cançó de la rosa de paper», homenatge a José Martí (Taula parada)

5

10

15

20

Ella tenia una rosa
una rosa de paper,
d’un paper vell de diari,
d’un diari groc del temps.
Ella volia una rosa,
i un dia se la va fer.
Ella tenia una rosa,
una rosa de paper.
Passaren hivern i estiu,
la primavera també,
també passà la tardor,
dies de pluja i de vent.
I ella tenia la rosa,
una rosa de paper.
Va morir qualsevol dia
i l’enterraren després.
Però al carrer on vivia,
però en el poble on visqué,
les mans del poble es passaven
una rosa de paper.

25

30

35

40

I circulava la rosa,
però molt secretament.
I de mà en mà s’hi passaven
una rosa de paper.
El poble creia altra volta
i ningú no va saber
què tenia aquella rosa,
una rosa de paper.
Fins que un dia d’aquells dies
va manar l’ajuntament
que fos cremada la rosa,
perquè allò ja estava bé.
Varen regirar les cases:
la rosa no aparegué.
Va haver interrogatoris;
ningú no en sabia res.
Però com una consigna,
circula secretament
de mà en mà, per tot el poble,
una rosa de paper.

Durant el franquisme, Vicent Andrés Estellés adopta una actitud de resistència davant la
situació política de l’època. Aquesta actitud connecta directament amb el caràcter col•lectiu que el poeta atorga a la seua veu poètica. El poema «Cançó de la rosa de paper»
(Taula parada) és emblemàtic d’aquest plantejament.
Escrit durant els primers anys de la dècada dels 70, pocs anys abans de la mort de Franco, el simbolisme del poema recau plenament en la rosa, que representa la paraula poètic del poble (i del poeta) i la seua resistència. La dedicatòria al poeta José Martí reforça
aquesta idea.

Propostes de treball
1. Determina si es tracta d’un poema de to popular o més aviat culte. Pots aportar exemples que justifiquen la teua resposta?
2. El poema està dedicat a José Martí. Investiga qui fou i escriu-ne una biografia breu
(entre 5-10 línies).
3. Tot seguit reproduïm el cant a la llibertat de José Martí dels seus Versos sencillos:
XXXIX
«Cultivo una rosa blanca,
en julio como en enero,
para el amigo sincero
que me da su mano franca (...)».
Trobes alguna semblança entre estos versos i el poema de Vicent Andrés Estellés?
121

4. Fixeu-vos en l’estructura del poema. Està dividit en quatre parts de llargària diferent.
Completeu aquesta taula amb el contingut de cada part i la quantitat d’estrofes que li
corresponen:
• Contingut de les parts:
- Les autoritats intenten fer desaparèixer la rosa mitjançant la repressió.
- Història d’una dona anònima que es fa una rosa de paper i la conserva fins a
la mort.
- La rosa es conserva secretament a mans del poble i assoleix un simbolisme.
- La rosa circula de mà en mà i esdevé motiu de fe per a la gent.
• Quantitat d’estrofes de les parts:
- Una estrofa.
- Dues estrofes.
- Tres estrofes.
- Quatre estrofes.
PARTS

CONTINGUT

QUANTITAT

Primera
Segona
Tercera
Quarta
5. Explicada amb les teues pròpies paraules, quina història ens narra el poema?
6. Quin és el tema del poema? Abans de respondre, pensa en la relació entre el poema
i la figura de José Martí.

Amor
Sense dubte, el poema emblemàtic per antonomàsia de la temàtica amorosa estellesiana és «Els
amants» (Llibre de meravelles), en què es mostra la concepció personal que tenia el poeta de
l’amor.
En la nostra ruta, trobaràs un panell amb «Els amants».
Panell de la Casa de Cultura (c/ Mariana Pineda)
«Els amants» Llibre de meravelles, 1971
La carn vol carn
Ausiàs March
No hi havia a València dos amants com nosaltres.
Feroçment ens amàvem del matí a la nit.
Tot ho recorde mentre vas estenent la roba.
Han passat anys, molts anys; han passat moltes coses.
De sobte encara em pren aquell vent o l’amor
i rodolem per terra entre abraços i besos.
No comprenem l’amor com un costum amable,
com un costum pacífic de compliment i teles
122

(i que ens perdone el cast senyor López-Picó).
Es desperta, de sobte, com un vell huracà,
i ens tomba en terra els dos, ens ajunta, ens empeny.
Jo desitjava, a voltes, un amor educat
i en marxa el tocadiscos, negligentment besant-te,
ara un muscle i després el peçó d’una orella.
El nostre amor és un amor brusc i salvatge
i tenim l’enyorança amarga de la terra,
d’anar a rebolcons entre besos i arraps.
Què voleu que hi faça! Elemental, ja ho sé.
Ignorem el Petrarca i ignorem moltes coses.
Les Estances de Riba i les Rimas de Bécquer.
Després, tombats en terra de qualsevol manera,
comprenem que som bàrbars, i que això no deu ser,
que no estem en l’edat, i tot això i allò.
No hi havia a València dos amants com nosaltres,
car d’amants com nosaltres en són parits ben pocs.

Propostes de treball
1. Quina concepció de l’amor presenta Estellés en aquest poema? Pots posar alguns
versos en què creus que es palesa clarament aquesta concepció de l’amor.
2. Estellés contraposa la seua concepció de l’amor a la d’altres poetes. A qui cita expressament? Busqueu informació sobre aquests altres poetes i explica perquè es tracta de
concepcions diferents de l’amor.
3. Qui era Ausiàs March i per què creus que Estellés el cita abans d’encetar el seu poema?
4. «Els amants» d’Estellés és un dels poemes d’amor més recitat, tan se val qui en siga
el públic: jove o gran. Per què creus que aquest poema agrada per igual a la gent jove
i a la gent gran?
5. Series capaç, en quatre versos, d’escriure un poema amb un esperit semblant al d’Estellés i que començara com el seu?
No hi havia a València dos amants com nosaltres,
................................................................................
................................................................................
................................................................................
................................................................................
6. Observa amb deteniment aquest fragment de l’obra de Klimt El bes:

Podries fer una composició semblant que evocara Els amants de Vicent Andrés Estellés?
123

Mort
En el tractament estellesià del tema de la mort trobem un poc de tot: una mort amagada o maquillada; una mort negada de manera explícita. Pot ser la inspiració d’una elegia per qui ha faltat o pot
expressar el pànic per l’arribada de la pròpia fi.
Hi ha també la fabulació romàntica de contemplar la pròpia mort, l’enterrament d’un mateix, que
Estellés visualitza, en diverses ocasions, a Burjassot, envoltat de la família o dels veïns del poble.
Un tret rellevant és el to conversacional de molts dels poemes que dedica a la mort, amb la incorporació freqüent d’expressions pròpies del llenguatge col•loquial i fins i tot alguna pinzellada irònica.
Panell de la plaça de l’Ajuntament,
a tocar de l’estàtua del poeta (plaça d’Emilio Castelar)
«Burjassot, un nom de pólvora» Mural del País Valencià, 1996
Burjassot, un nom de pólvora,
escrit en lletres de foc.
Jo vull que els morts del meu poble
em facen entre ells un lloc.
Mort encara, veuré encara
una església i un pou.
Mort encara, escoltaré
el goig matiner dels trons.
Mort encara veuré encara
la pujada de Sant Roc.
Mort encara, diré encara
un nom de cendra, el vell nom.
Mort encara, veuré l’alt
campanar de Burjassot.
Ací em pariren i ací estic.
I ací cante i ací faig versos.
Ací veig créixer els meus fills.

Propostes de treball
1. Per què creus que associa el nom de Burjassot amb la pólvora? Què t’evoca a tu el
nom de Burjassot?
2. Quina és la paraula que més es repeteix en aquest poema? Per què creus que és així?
3. Penses que, pel tema, és un poema trist?
4. Series capaç de continuar, amb quatre versos més, la pauta marcada per aquests dos:
Mort encara, veuré encara
una església i un pou.
................................................................................
................................................................................
................................................................................
................................................................................
124

Panell del Cementeri de Burjassot
«Vindrà la mort i jo no seré al llit» Llibre de meravelles, 1971
Vindrà la mort, i jo no seré al llit,
ni al menjador, assegut al divan:
l’esperaré al replà de l’escala,
entre els parents que han arribat de l’horta,
de cap a peus com vestit de diumenge,
de blau marí, amb la corbata torta,
i no serà necessari que entre:
us diré adéu, des de la porta, anant-me’n.
Evitarem, potser, el formalisme,
i tot serà lleuger i natural:
m’ajudarà, agafant-me d’un braç,
la meua mort, en baixar per l’escala.
S’excusarà per si ha trigat massa;
però és que, abans, ha tingut quatre casos.

Propostes de treball
1. Com es diuen els versos del poema d’acord amb el nombre de síl•labes? Com
s’anomenen les estrofes que el componen?
2. En aquest poema el motiu principal torna a ser la mort, però ara amb la peculiaritat
que apareix personificada. De qui? Per què penses que Vicent Andrés Estellés tira
mà d’aquest recurs?
3. Trobes alguna expressió que deixe entreveure una certa ironia imaginant la pròpia
mort?

Unes paraules per a finalitzar...
1. T’ha agradat la ruta?
2. Quin poema t’ha agradat més?
3. Què creus que es podria afegir a la ruta per a fer-la més interessant o més entretinguda?
4. Quina opinió et mereix la poesia estellesiana després d’haver fet la ruta?
Trobaràs més informació sobre la Ruta Estellés en: http://www.fundacioestelles.org/
ruta_estelles.php
Aquesta proposta didàctica ha sigut elaborada per la tècnica de Traducció-Dinamització
Lingüística de l’Ajuntament de Burjassot, Nathalie Torres Garcia, encarregada de coordinar les activitats de l’Agència de Promoció del Valencià.
Gràcies!
125

Antoni Portilla Granell
(Godella, 1959)
Mestre per la Universitat Catòlica de València i Llicenciat
en Geografia i Història per la Universitat de València. Professor de Valencià en Secundària al Col·legi “Natividad de
Nuestra Señora” de Burjassot. Escriptor ocasional, de poesies i d’altra mena d’articles d’investigació; però, sobretot,
EDUCADOR VOCACIONAL. Porta més de 30 anys escrivint poemes, assaigs, articles i treballs relacionats amb la
seua professió. La seua obra poètica apareix reflectida en:
Sentiments i vivències, Positiva melangia, Bogeria d’amor,
Reflexions des de la penombra, Espill de somnis (trilogia
que recull els tres poemaris anteriors), Clams d’amor i
d’esperança i Petits poemes curts. És membre del Taller
d’Història Local de Godella i forma part de la seua Junta
Directiva de què és Secretari.

ANTOLOGIA POÈTICA

150 POEMES D’AMOR, DE MORT I DE PÀTRIA